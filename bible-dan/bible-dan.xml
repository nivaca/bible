<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Daniel</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a
            <ref target="http://creativecommons.org/licenses/by-nc-nd/4.0/">Creative Commons
              Attribution-NonCommercial-NoDerivs 4.0 License</ref>
          </p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0">
          <p>File Started for the first time.</p>
        </change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-dan">
        <div xml:id="bible-dan1" n="1">
          <head>Caput 1</head>
          <p xml:id="dan1_1" n="1">anno tertio regni Ioachim regis Iuda venit Nabuchodonosor rex
            Babylonis Hierusalem et obsedit eam</p>
          <p xml:id="dan1_2" n="2">et tradidit Dominus in manu eius Ioachim regem Iudae et partem
            vasorum domus Dei et asportavit ea in terram Sennaar in domum dei sui et vasa intulit in
            domum thesauri dei sui</p>
          <p xml:id="dan1_3" n="3">et ait rex Asfanaz praeposito eunuchorum suorum ut introduceret
            de filiis Israhel et de semine regio et tyrannorum</p>
          <p xml:id="dan1_4" n="4">pueros in quibus nulla esset macula decoros forma et eruditos
            omni sapientia cautos scientia et doctos disciplina et qui possent stare in palatio
            regis ut doceret eos litteras et linguam Chaldeorum</p>
          <p xml:id="dan1_5" n="5">et constituit eis rex annonam per singulos dies de cibis suis et
            de vino unde bibebat ipse ut enutriti tribus annis postea starent in conspectu regis</p>
          <p xml:id="dan1_6" n="6">fuerunt ergo inter eos de filiis Iuda Danihel Ananias Misahel et
            Azarias</p>
          <p xml:id="dan1_7" n="7">et inposuit eis praepositus eunuchorum nomina Daniheli Balthasar
            et Ananiae Sedrac Misaheli Misac et Azariae Abdenago</p>
          <p xml:id="dan1_8" n="8">proposuit autem Danihel in corde suo ne pollueretur de mensa
            regis neque de vino potus eius et rogavit eunuchorum praepositum ne contaminaretur</p>
          <p xml:id="dan1_9" n="9">dedit autem Deus Daniheli gratiam et misericordiam in conspectu
            principis eunuchorum</p>
          <p xml:id="dan1_10" n="10">et ait princeps eunuchorum ad Danihel timeo ego dominum meum
            regem qui constituit vobis cibum et potum qui si viderit vultus vestros macilentiores
            prae ceteris adulescentibus coaevis vestris condemnabitis caput meum regi</p>
          <p xml:id="dan1_11" n="11">et dixit Danihel ad Malassar quem constituerat princeps
            eunuchorum super Danihel Ananiam Misahel et Azariam</p>
          <p xml:id="dan1_12" n="12">tempta nos obsecro servos tuos diebus decem et dentur nobis
            legumina ad vescendum et aqua ad bibendum</p>
          <p xml:id="dan1_13" n="13">et contemplare vultus nostros et vultus puerorum qui vescuntur
            cibo regio et sicut videris facies cum servis tuis</p>
          <p xml:id="dan1_14" n="14">qui audito sermone huiuscemodi temptavit eos diebus decem</p>
          <p xml:id="dan1_15" n="15">post dies autem decem apparuerunt vultus eorum meliores et
            corpulentiores prae omnibus pueris qui vescebantur cibo regio</p>
          <p xml:id="dan1_16" n="16">porro Malassar tollebat cibaria et vinum potus eorum dabatque
            eis legumina</p>
          <p xml:id="dan1_17" n="17">pueris autem his dedit Deus scientiam et disciplinam in omni
            libro et sapientia Daniheli autem intellegentiam omnium visionum et somniorum</p>
          <p xml:id="dan1_18" n="18">conpletis itaque diebus post quos dixerat rex ut
            introducerentur introduxit eos praepositus eunuchorum in conspectu Nabuchodonosor</p>
          <p xml:id="dan1_19" n="19">cumque locutus eis fuisset rex non sunt inventi de universis
            tales ut Danihel Ananias Misahel et Azarias et steterunt in conspectu regis</p>
          <p xml:id="dan1_20" n="20">et omne verbum sapientiae et intellectus quod sciscitatus est
            ab eis rex invenit in eis decuplum super cunctos ariolos et magos qui erant in universo
            regno eius</p>
          <p xml:id="dan1_21" n="21">fuit autem Danihel usque ad annum primum Cyri regis</p>
        </div>
        <div xml:id="bible-dan2" n="2">
          <head>Caput 2</head>
          <p xml:id="dan2_1" n="1">in anno secundo regni Nabuchodonosor vidit Nabuchodonosor somnium
            et conterritus est spiritus eius et somnium eius fugit ab eo</p>
          <p xml:id="dan2_2" n="2">praecepit ergo rex ut convocarentur arioli et magi et malefici et
            Chaldei et indicarent regi somnia sua qui cum venissent steterunt coram rege</p>
          <p xml:id="dan2_3" n="3">et dixit ad eos rex vidi somnium et mente confusus ignoro quid
            viderim</p>
          <p xml:id="dan2_4" n="4">responderuntque Chaldei regi syriace rex in sempiternum vive dic
            somnium servis tuis et interpretationem eius indicabimus</p>
          <p xml:id="dan2_5" n="5">et respondens rex ait Chaldeis sermo recessit a me nisi
            indicaveritis mihi somnium et coniecturam eius peribitis vos et domus vestrae
            publicabuntur</p>
          <p xml:id="dan2_6" n="6">si autem somnium et coniecturam eius narraveritis praemia et dona
            et honorem multum accipietis a me somnium igitur et interpretationem eius indicate
            mihi</p>
          <p xml:id="dan2_7" n="7">responderunt secundo atque dixerunt rex somnium dicat servis suis
            et interpretationem illius indicabimus</p>
          <p xml:id="dan2_8" n="8">respondit rex et ait certo novi quia tempus redimitis scientes
            quod recesserit a me sermo</p>
          <p xml:id="dan2_9" n="9">si ergo somnium non indicaveritis mihi una est de vobis sententia
            quod interpretationem quoque fallacem et deceptione plenam conposueritis ut loquamini
            mihi donec tempus pertranseat somnium itaque dicite mihi ut sciam quod interpretationem
            quoque eius veram loquamini</p>
          <p xml:id="dan2_10" n="10">respondentes ergo Chaldei coram rege dixerunt non est homo
            super terram qui sermonem tuum rex possit implere sed neque regum quisquam magnus et
            potens verbum huiuscemodi sciscitatur ab omni ariolo et mago et Chaldeo</p>
          <p xml:id="dan2_11" n="11">sermo enim quem tu rex quaeris gravis est nec repperietur
            quisquam qui indicet illum in conspectu regis exceptis diis quorum non est cum hominibus
            conversatio</p>
          <p xml:id="dan2_12" n="12">quo audito rex in furore et in ira magna praecepit ut perirent
            omnes sapientes Babylonis</p>
          <p xml:id="dan2_13" n="13">et egressa sententia sapientes interficiebantur quaerebaturque
            Danihel et socii eius ut perirent</p>
          <p xml:id="dan2_14" n="14">tunc Danihel requisivit de lege atque sententia ab Arioch
            principe militiae regis qui egressus fuerat ad interficiendos sapientes Babylonis</p>
          <p xml:id="dan2_15" n="15">et interrogavit eum qui a rege acceperat potestatem quam ob
            causam tam crudelis sententia a facie esset regis egressa cum ergo rem indicasset Arioch
            Daniheli</p>
          <p xml:id="dan2_16" n="16">Danihel ingressus rogavit regem ut tempus daret sibi ad
            solutionem indicandam regi</p>
          <p xml:id="dan2_17" n="17">et ingressus est domum suam Ananiaeque Misaheli et Azariae
            sociis suis indicavit negotium</p>
          <p xml:id="dan2_18" n="18">ut quaererent misericordiam a facie Dei caeli super sacramento
            isto et non perirent Danihel et socii eius cum ceteris sapientibus Babylonis</p>
          <p xml:id="dan2_19" n="19">tunc Daniheli per visionem nocte mysterium revelatum est et
            Danihel benedixit Deo caeli</p>
          <p xml:id="dan2_20" n="20">et locutus ait sit nomen Domini benedictum a saeculo et usque
            in saeculum quia sapientia et fortitudo eius sunt</p>
          <p xml:id="dan2_21" n="21">et ipse mutat tempora et aetates transfert regna atque
            constituit dat sapientiam sapientibus et scientiam intellegentibus disciplinam</p>
          <p xml:id="dan2_22" n="22">ipse revelat profunda et abscondita et novit in tenebris
            constituta et lux cum eo est</p>
          <p xml:id="dan2_23" n="23">tibi Deus patrum meorum confiteor teque laudo quia sapientiam
            et fortitudinem dedisti mihi et nunc ostendisti mihi quae rogavimus te quia sermonem
            regis aperuisti nobis</p>
          <p xml:id="dan2_24" n="24">post haec Danihel ingressus ad Arioch quem constituerat rex ut
            perderet sapientes Babylonis sic ei locutus est sapientes Babylonis ne perdas introduc
            me in conspectu regis et solutionem regi enarrabo</p>
          <p xml:id="dan2_25" n="25">tunc Arioch festinus introduxit Danihelem ad regem et dixit ei
            inveni hominem de filiis transmigrationis Iudae qui solutionem regi adnuntiet</p>
          <p xml:id="dan2_26" n="26">respondit rex et dixit Daniheli cuius nomen erat Balthasar
            putasne vere potes indicare mihi somnium quod vidi et interpretationem eius</p>
          <p xml:id="dan2_27" n="27">et respondens Danihel coram rege ait mysterium quod rex
            interrogat sapientes magi et arioli et aruspices non queunt indicare regi</p>
          <p xml:id="dan2_28" n="28">sed est Deus in caelo revelans mysteria qui indicavit tibi rex
            Nabuchodonosor quae ventura sunt novissimis temporibus somnium tuum et visiones capitis
            tui in cubili tuo huiuscemodi sunt</p>
          <p xml:id="dan2_29" n="29">tu rex cogitare coepisti in stratu tuo quid esset futurum post
            haec et qui revelat mysteria ostendit tibi quae ventura sunt</p>
          <p xml:id="dan2_30" n="30">mihi quoque non in sapientia quae est in me plus quam in
            cunctis viventibus sacramentum hoc revelatum est sed ut interpretatio regi manifesta
            fieret et cogitationes mentis tuae scires</p>
          <p xml:id="dan2_31" n="31">tu rex videbas et ecce quasi statua una grandis statua illa
            magna et statura sublimis stabat contra te et intuitus eius erat terribilis</p>
          <p xml:id="dan2_32" n="32">huius statuae caput ex auro optimo erat pectus autem et brachia
            de argento porro venter et femora ex aere</p>
          <p xml:id="dan2_33" n="33">tibiae autem ferreae pedum quaedam pars erat ferrea quaedam
            fictilis</p>
          <p xml:id="dan2_34" n="34">videbas ita donec abscisus est lapis sine manibus et percussit
            statuam in pedibus eius ferreis et fictilibus et comminuit eos</p>
          <p xml:id="dan2_35" n="35">tunc contrita sunt pariter ferrum testa aes argentum et aurum
            et redacta quasi in favillam aestivae areae rapta sunt vento nullusque locus inventus
            est eis lapis autem qui percusserat statuam factus est mons magnus et implevit universam
            terram</p>
          <p xml:id="dan2_36" n="36">hoc est somnium interpretationem quoque eius dicemus coram te
            rex</p>
          <p xml:id="dan2_37" n="37">tu rex regum es et Deus caeli regnum fortitudinem et imperium
            et gloriam dedit tibi</p>
          <p xml:id="dan2_38" n="38">et omnia in quibus habitant filii hominum et bestiae agri
            volucresque caeli dedit in manu tua et sub dicione tua universa constituit tu es ergo
            caput aureum</p>
          <p xml:id="dan2_39" n="39">et post te consurget regnum aliud minus te et regnum tertium
            aliud aereum quod imperabit universae terrae</p>
          <p xml:id="dan2_40" n="40">et regnum quartum erit velut ferrum quomodo ferrum comminuit et
            domat omnia sic comminuet omnia haec et conteret</p>
          <p xml:id="dan2_41" n="41">porro quia vidisti pedum et digitorum partem testae figuli et
            partem ferream regnum divisum erit quod tamen de plantario ferri orietur secundum quod
            vidisti ferrum mixtum testae ex luto</p>
          <p xml:id="dan2_42" n="42">et digitos pedum ex parte ferreos et ex parte fictiles ex parte
            regnum erit solidum et ex parte contritum</p>
          <p xml:id="dan2_43" n="43">quia autem vidisti ferrum mixtum testae ex luto commiscebuntur
            quidem humano semine sed non adherebunt sibi sicuti ferrum misceri non potest testae</p>
          <p xml:id="dan2_44" n="44">in diebus autem regnorum illorum suscitabit Deus caeli regnum
            quod in aeternum non dissipabitur et regnum eius populo alteri non tradetur comminuet et
            consumet universa regna haec et ipsum stabit in aeternum</p>
          <p xml:id="dan2_45" n="45">secundum quod vidisti quod de monte abscisus est lapis sine
            manibus et comminuit testam et ferrum et aes et argentum et aurum Deus magnus ostendit
            regi quae futura sunt postea et verum est somnium et fidelis interpretatio eius</p>
          <p xml:id="dan2_46" n="46">tunc rex Nabuchodonosor cecidit in faciem suam et Danihelum
            adoravit et hostias et incensum praecepit ut sacrificarent ei</p>
          <p xml:id="dan2_47" n="47">loquens ergo rex ait Daniheli vere Deus vester Deus deorum est
            et Dominus regum et revelans mysteria quoniam potuisti aperire sacramentum hoc</p>
          <p xml:id="dan2_48" n="48">tunc rex Danihelum in sublime extulit et munera multa et magna
            dedit ei et constituit eum principem super omnes provincias Babylonis et praefectum
            magistratuum super cunctos sapientes Babylonis</p>
          <p xml:id="dan2_49" n="49">Danihel autem postulavit a rege et constituit super opera
            provinciae Babylonis Sedrac Misac et Abdenago ipse autem Danihel erat in foribus
            regis</p>
        </div>
        <div xml:id="bible-dan3" n="3">
          <head>Caput 3</head>
          <p xml:id="dan3_1" n="1">Nabuchodonosor rex fecit statuam auream altitudine cubitorum
            sexaginta latitudine cubitorum sex et statuit eam in campo Duram provinciae
            Babylonis</p>
          <p xml:id="dan3_2" n="2">itaque Nabuchodonosor rex misit ad congregandos satrapas
            magistratus et iudices duces et tyrannos et praefectos omnesque principes regionum ut
            convenirent ad dedicationem statuae quam erexerat Nabuchodonosor rex</p>
          <p xml:id="dan3_3" n="3">tunc congregati sunt satrapae magistratus et iudices duces et
            tyranni et optimates qui erant in potestatibus constituti et universi principes regionum
            ut convenirent ad dedicationem statuae quam erexerat Nabuchodonosor rex stabant autem in
            conspectu statuae quam posuerat Nabuchodonosor</p>
          <p xml:id="dan3_4" n="4">et praeco clamabat valenter vobis dicitur populis tribubus et
            linguis</p>
          <p xml:id="dan3_5" n="5">in hora qua audieritis sonitum tubae et fistulae et citharae
            sambucae et psalterii et symphoniae et universi generis musicorum cadentes adorate
            statuam auream quam constituit Nabuchodonosor rex</p>
          <p xml:id="dan3_6" n="6">si quis autem non prostratus adoraverit eadem hora mittetur in
            fornacem ignis ardentis</p>
          <p xml:id="dan3_7" n="7">post haec igitur statim ut audierunt omnes populi sonitum tubae
            fistulae et citharae sambucae et psalterii et symphoniae et omnis generis musicorum
            cadentes omnes populi et tribus et linguae adoraverunt statuam auream quam constituerat
            Nabuchodonosor rex</p>
          <p xml:id="dan3_8" n="8">statimque et in ipso tempore accedentes viri chaldei accusaverunt
            Iudaeos</p>
          <p xml:id="dan3_9" n="9">dixeruntque Nabuchodonosor regi rex in aeternum vive</p>
          <p xml:id="dan3_10" n="10">tu rex posuisti decretum ut omnis homo qui audierit sonitum
            tubae fistulae et citharae sambucae et psalterii et symphoniae et universi generis
            musicorum prosternat se et adoret statuam auream</p>
          <p xml:id="dan3_11" n="11">si quis autem non procidens adoraverit mittatur in fornacem
            ignis ardentem</p>
          <p xml:id="dan3_12" n="12">sunt ergo viri iudaei quos constituisti super opera regionis
            Babyloniae Sedrac Misac et Abdenago viri isti contempserunt rex decretum tuum deos tuos
            non colunt et statuam auream quam erexisti non adorant</p>
          <p xml:id="dan3_13" n="13">tunc Nabuchodonosor in furore et in ira praecepit ut
            adducerentur Sedrac Misac et Abdenago qui confestim adducti sunt in conspectu regis</p>
          <p xml:id="dan3_14" n="14">pronuntiansque Nabuchodonosor rex ait eis verene Sedrac Misac
            et Abdenago deos meos non colitis et statuam auream quam constitui non adoratis</p>
          <p xml:id="dan3_15" n="15">nunc ergo si estis parati quacumque hora audieritis sonitum
            tubae fistulae et citharae sambucae psalterii et symphoniae omnisque generis musicorum
            prosternite vos et adorate statuam quam feci quod si non adoraveritis eadem hora
            mittemini in fornacem ignis ardentem et quis est Deus qui eripiat vos de manu mea</p>
          <p xml:id="dan3_16" n="16">respondentes Sedrac Misac et Abdenago dixerunt regi
            Nabuchodonosor non oportet nos de hac re respondere tibi</p>
          <p xml:id="dan3_17" n="17">ecce enim Deus noster quem colimus potest eripere nos de camino
            ignis ardentis et de manibus tuis rex liberare</p>
          <p xml:id="dan3_18" n="18">quod si noluerit notum tibi sit rex quia deos tuos non colimus
            et statuam auream quam erexisti non adoramus</p>
          <p xml:id="dan3_19" n="19">tunc Nabuchodonosor repletus est furore et aspectus faciei
            illius inmutatus est super Sedrac Misac et Abdenago et praecepit ut succenderetur fornax
            septuplum quam succendi consuerat</p>
          <p xml:id="dan3_20" n="20">et viris fortissimis de exercitu suo iussit ut ligatis pedibus
            Sedrac Misac et Abdenago mitterent eos in fornacem ignis ardentem</p>
          <p xml:id="dan3_21" n="21">et confestim viri illi vincti cum bracis suis et tiaris et
            calciamentis et vestibus missi sunt in medium fornacis ignis ardentis</p>
          <p xml:id="dan3_22" n="22">nam iussio regis urguebat fornax autem succensa erat nimis
            porro viros illos qui miserant Sedrac Misac et Abdenago interfecit flamma ignis</p>
          <p xml:id="dan3_23" n="23">viri autem hii id est tres Sedrac Misac et Abdenago ceciderunt
            in medio camini ignis ardentis conligati</p>
        </div>
        <!-- chapter 4 through following pulled from Nova Sacra Vulgata; mysteriously they were missing from Biblia Sacra Vulgata file -->
        <div xml:id="bible-dan4" n="4">
          <head>Caput 4</head>
          <p xml:id="dan4_1" n="1"> Ego Nabuchodonosor quietus eram in domo mea et florens in
            palatio meo; </p>
          <p xml:id="dan4_2" n="2"> somnium vidi, quod perterruit me, et cogitationes in stratu meo
            et visiones capitis mei conturbaverunt me. </p>
          <p xml:id="dan4_3" n="3"> Et per me propositum est decretum, ut introducerentur in
            conspectu meo cuncti sapientes Babylonis, ut solutionem somnii indicarent mihi. </p>
          <p xml:id="dan4_4" n="4"> Tunc ingrediebantur harioli, magi, Chaldaei et haruspices; et
            somnium narravi in conspectu eorum, et solutionem eius non indicaverunt mihi; </p>
          <p xml:id="dan4_5" n="5"> donec denique ingressus est in conspectu meo Daniel, cui nomen
            Baltassar secundum nomen dei mei et qui habet spiritum deorum sanctorum in semetipso. Et
            somnium coram ipso locutus sum: </p>
          <p xml:id="dan4_6" n="6"> Baltassar, princeps hariolorum, quem ego scio quod spiritum
            deorum sanctorum habeas in te, et omne sacramentum non est impossibile tibi, visiones
            somnii mei, quas vidi, et solutionem eius narra. </p>
          <p xml:id="dan4_7" n="7"> Visio capitis mei in cubili meo: Videbam, et ecce arbor in medio
            terrae, et altitudo eius nimia. </p>
          <p xml:id="dan4_8" n="8"> Magna arbor et fortis, et proceritas eius contingens caelum;
            aspectus illius erat usque ad terminos universae terrae. </p>
          <p xml:id="dan4_9" n="9"> Folia eius pulcherrima, et fructus eius nimius, et esca
            universorum in ea. Subter eam habitabant bestiae agri, et in ramis eius conversabantur
            volucres caeli, et ex ea vescebatur omnis caro. </p>
          <p xml:id="dan4_10" n="10"> Videbam in visione capitis mei super stratum meum, et ecce
            vigil et sanctus de caelo descendit. </p>
          <p xml:id="dan4_11" n="11"> Clamavit fortiter et sic ait: “Succidite arborem et praecidite
            ramos eius, excutite folia eius et dispergite fructus eius. Fugiant bestiae de sub ea, et
            volucres de ramis eius. </p>
          <p xml:id="dan4_12" n="12"> Verumtamen germen radicum eius in terra sinite et in vinculo
            ferreo etaereo in herbis agri, et rore caeli tingatur, et cum feris pars eius in herba
            terrae. </p>
          <p xml:id="dan4_13" n="13"> Cor eius ab humano commutetur, et cor ferae detur ei, et septem
            tempora mutentur super eum. </p>
          <p xml:id="dan4_14" n="14"> In sententia vigilum decretum est, et sermo sanctorum petitio,
            ut cognoscant viventes quoniam dominatur Excelsus in regno hominum et, cuicumque
            voluerit, dabit illud et humillimum hominem constituet super eo”. </p>
          <p xml:id="dan4_15" n="15"> Hoc somnium vidi ego rex Nabuchodonosor. Tu ergo, Baltassar,
            interpretationem narra, quia omnes sapientes regni mei non queunt solutionem edicere
            mihi; tu autem potes, quia spiritus deorum sanctorum in te est . </p>
          <p xml:id="dan4_16" n="16"> Tunc Daniel, cuius nomen Baltassar, obstupuit quasi una hora,
            et cogitationes eius conturbabant eum. Respondens autem rex ait:  Baltassar, somnium et
            interpretatio eius non conturbent te . Respondit Baltassar et dixit:  Domine mi,
            somnium his, qui te oderunt, et interpretatio eius hostibus tuis sit. </p>
          <p xml:id="dan4_17" n="17"> Arborem, quam vidisti sublimem atque robustam, cuius altitudo
            pertingit ad caelum, et aspectus illius in omnem terram, </p>
          <p xml:id="dan4_18" n="18"> et rami eius pulcherrimi, et fructus eius nimius, et esca
            omnium in ea, subter eam habitantes bestiae agri, et in ramis eius commorantes aves caeli, </p>
          <p xml:id="dan4_19" n="19"> tu es, rex, qui magnificatus es et invaluisti, et magnitudo
            tua crevit et pervenit usque ad caelum, et potestas tua in terminos terrae. </p>
          <p xml:id="dan4_20" n="20"> Quod autem vidit rex vigilem et sanctum descendere de caelo et
            dicere: “Succidite arborem et dissipate illam; attamen germen radicum eius in terra
            dimittite, et vinculo ferreo etaereo in herbis agri, et rore caeli conspergatur, et cum
            feris sit pars eius, donec septem tempora mutentur super eum”, </p>
          <p xml:id="dan4_21" n="21"> haec est interpretatio, rex, et sententia Altissimi, quae
            pervenit super dominum meum regem: </p>
          <p xml:id="dan4_22" n="22"> et eicient te ab hominibus, et cum bestiis feris erit
            habitatio tua, et fenum ut boves comedes et rore caeli infunderis; septem quoque tempora
            mutabuntur super te, donec scias quod dominetur Excelsus super regnum hominum et,
            cuicumque voluerit, det illud. </p>
          <p xml:id="dan4_23" n="23"> Quod autem praeceperunt, ut relinqueretur germen radicum eius,
            id est arboris, regnum tuum tibi manebit, postquam cognoveris potestatem caeli. </p>
          <p xml:id="dan4_24" n="24"> Quam ob rem, rex, consilium meum placeat tibi, et peccata tua
            eleemosynis redime et iniquitates tuas misericordiis pauperum; sic longitudo erit
            prosperitati tuae . </p>
          <p xml:id="dan4_25" n="25"> Omnia haec venerunt super Nabuchodonosor regem. </p>
          <p xml:id="dan4_26" n="26"> Post finem mensium duodecim in palatio regni Babylonis
            deambulabat; </p>
          <p xml:id="dan4_27" n="27"> responditque rex et ait:  Nonne haec est Babylon magna, quam
            ego aedificavi in domum regni, in robore fortitudinis meae et in gloria decoris mei? . </p>
          <p xml:id="dan4_28" n="28"> Cum adhuc sermo esset in ore regis, vox de caelo ruit:  Tibi
            dicitur, Nabuchodonosor rex: Regnum tuum transiit a te, </p>
          <p xml:id="dan4_29" n="29"> et ab hominibus te eicient, et cum bestiis feris erit
            habitatio tua: fenum quasi boves comedes; et septem tempora mutabuntur super te, donec
            scias quod dominetur Excelsus in regno hominum et, cuicumque voluerit, det illud . </p>
          <p xml:id="dan4_30" n="30"> Eadem hora sermo completus est super Nabuchodonosor, et ex
            hominibus abiectus est et fenum ut boves comedit, et rore caeli corpus eius infectum est,
            donec capilli eius in similitudinem aquilarum crescerent, et ungues eius quasi avium. </p>
          <p xml:id="dan4_31" n="31">  Igitur post finem dierum ego Nabuchodonosor oculos meos ad
            caelum levavi, et sensus meus redditus est mihi, et Altissimo benedixi et Viventem in
            sempiternum laudavi et glorificavi, quia potestas eius potestas sempiterna, et regnum
            eius in generationem et generationem; </p>
          <p xml:id="dan4_32" n="32"> et omnes habitatores terrae apud eum in nihilum reputati sunt:
            iuxta voluntatem enim suam facit tam in virtutibus caeli quam in habitatoribus terrae, et
            non est qui resistat manui eius et dicat ei: “Quid facis?”. </p>
          <p xml:id="dan4_33" n="33"> In ipso tempore sensus meus reversus est ad me, et ad honorem
            regni mei maiestas mea et splendor meus reversa sunt ad me; et optimates mei et
            magistratus mei requisierunt me, et in regno meo constitutus sum, et magnificentia
            amplior addita est mihi. </p>
          <p xml:id="dan4_34" n="34"> Nunc igitur ego Nabuchodonosor laudo et magnifico et glorifico
            Regem caeli, quia omnia opera eius veritas, et viae eius iudicium, et gradientes in
            superbia potest humiliare .</p>
        </div>
        <div xml:id="bible-dan5" n="5">
          <head>Caput 5</head>
          <p xml:id="dan5_1" n="1"> Balthasar rex fecit grande con vivium optimatibus suis mille et
            coram his milibus vinum bibebat. </p>
          <p xml:id="dan5_2" n="2"> Balthasar ergo praecepit iam temulentus, ut afferrentur vasa
            aurea et argentea, quae asportaverat Nabuchodonosor pater eius de templo, quod fuit in
            Ierusalem, ut biberent in eis rex et optimates eius uxoresque eius et concubinae. </p>
          <p xml:id="dan5_3" n="3"> Tunc allata sunt vasa aurea, quae asportaverat de templo, quod
            fuerat in Ierusalem; et biberunt in eis rex et optimates eius, uxores et concubinae
            illius: </p>
          <p xml:id="dan5_4" n="4"> bibebant vinum et laudabant deos suos aureos et
            argenteos,aereos, ferreos ligneosque et lapideos. </p>
          <p xml:id="dan5_5" n="5"> In eadem hora apparuerunt digiti manus hominis et scripserunt
            contra candelabrum in superficie parietis palatii regis; et rex aspiciebat articulos
            manus scribentis. </p>
          <p xml:id="dan5_6" n="6"> Tunc regis facies commutata est, et cogitationes eius
            conturbabant eum, et compages renum eius solvebantur, et genua eius ad se invicem
            collidebantur. </p>
          <p xml:id="dan5_7" n="7"> Exclamavit itaque rex fortiter, ut introducerent magos, Chaldaeos
            et haruspices; et proloquens rex ait sapientibus Babylonis:  Quicumque legerit
            scripturam hanc et interpretationem eius manifestam mihi fecerit, purpura vestietur et
            torquem auream habebit in collo et tertius in regno meo dominabitur . </p>
          <p xml:id="dan5_8" n="8"> Tunc ingressi sunt omnes sapientes regis et non potuerunt nec
            scripturam legere nec interpretationem indicare regi; </p>
          <p xml:id="dan5_9" n="9"> unde rex Balthasar satis conturbatus est, et vultus illius
            immutatus est super eum, sed et optimates eius turbabantur. </p>
          <p xml:id="dan5_10" n="10"> Regina autem, sermonum regis optimatiumque eius causa, domum
            convivii ingressa est; et regina proloquens ait:  Rex, in aeternum vive! Non te
            conturbent cogitationes tuae, neque facies tua immutetur. </p>
          <p xml:id="dan5_11" n="11"> Est vir in regno tuo, qui spiritum deorum sanctorum habet in
            se, et in diebus patris tui scientia et intellegentia et sapientia quasi sapientia
            deorum inventae sunt in eo; nam et rex Nabuchodonosor pater tuus principem magorum,
            incantatorum, Chaldaeorum et haruspicum constituit eum; pater tuus, o rex, </p>
          <p xml:id="dan5_12" n="12"> quia spiritus amplior et prudentia intellegentiaque et
            interpretatio somniorum et ostensio secretorum ac solutio ligatorum inventae sunt in eo,
            in Daniele, cui rex posuit nomen Baltassar. Nunc itaque Daniel vocetur et
            interpretationem narrabit . </p>
          <p xml:id="dan5_13" n="13"> Igitur introductus est Daniel coram rege; ad quem praefatus rex
            ait:  Tu es Daniel de filiis captivitatis Iudae, quem adduxit rex pater meus de Iuda? </p>
          <p xml:id="dan5_14" n="14"> Audivi de te quoniam spiritum deorum habeas, et scientia
            intellegentiaque ac sapientia ampliores inventae sint in te. </p>
          <p xml:id="dan5_15" n="15"> Et nunc introgressi sunt in conspectu meo sapientes, magi, ut
            scripturam hanc legerent et interpretationem eius indicarent mihi et nequiverunt sensum
            huius sermonis edicere. </p>
          <p xml:id="dan5_16" n="16"> Porro ego audivi de te quod possis obscura interpretari et
            ligata dissolvere; si ergo vales scripturam legere et interpretationem eius indicare
            mihi, purpura vestieris et torquem auream circa collum tuum habebis et tertius in regno
            meo princeps eris . </p>
          <p xml:id="dan5_17" n="17"> Tunc respondens Daniel ait coram rege:  Munera tua sint tibi,
            et dona tua alteri da; scripturam autem legam tibi, rex, et interpretationem eius
            ostendam tibi. </p>
          <p xml:id="dan5_18" n="18"> O rex, Deus altissimus regnum et magnificentiam et gloriam et
            honorem dedit Nabuchodonosor patri tuo. </p>
          <p xml:id="dan5_19" n="19"> Et propter magnificentiam, quam dederat ei, universi populi,
            tribus et linguae tremebant et metuebant eum; quos volebat, interficiebat et, quos
            volebat, percutiebat et, quos volebat, exaltabat et, quos volebat, humiliabat. </p>
          <p xml:id="dan5_20" n="20"> Quando autem elevatum est cor eius, et spiritus illius
            obfirmatus est ad superbiam, depositus est de solio regni sui, et gloria eius ablata est
            ab eo; </p>
          <p xml:id="dan5_21" n="21"> et a filiis hominum eiectus est, sed et cor eius cum bestiis
            positum est, et cum onagris erat habitatio eius, fenum quoque ut boves comedebat, et
            rore caeli corpus eius infectum est, donec cognosceret quod potestatem haberet Deus
            altissimus in regno hominum et, quemcumque voluerit, suscitabit super illud. </p>
          <p xml:id="dan5_22" n="22"> Tu quoque filius eius, Balthasar, non humiliasti cor tuum, cum
            scires haec omnia, </p>
          <p xml:id="dan5_23" n="23"> sed adversum Dominum caeli elevatus es, et vasa domus eius
            allata sunt coram te, et tu et optimates tui et uxores tuae et concubinae tuae vinum
            bibistis in eis; deos quoque argenteos et aureos etaereos, ferreos ligneosque et
            lapideos, qui non vident neque audiunt neque sentiunt, laudasti, porro Deum, qui habet
            flatum tuum in manu sua et omnes vias tuas, non glorificasti. </p>
          <p xml:id="dan5_24" n="24"> Idcirco ab eo missi sunt articuli manus, et scriptura haec
            exarata est. </p>
          <p xml:id="dan5_25" n="25"> Haec est autem scriptura, quae digesta est: mane, thecel,
            upharsin. </p>
          <p xml:id="dan5_26" n="26"> Et haec est interpretatio sermonis: mane, numeravit Deus regnum
            tuum et complevit illud; </p>
          <p xml:id="dan5_27" n="27"> thecel, appensus es in statera et inventus es minus habens; </p>
          <p xml:id="dan5_28" n="28"> phares, divisum est regnum tuum et datum est Medis et
            Persis . </p>
          <p xml:id="dan5_29" n="29"> Tunc, iubente Balthasar, indutus est Daniel purpura, et
            circumdata est torques aurea collo eius, et praedicatum est de eo quod haberet potestatem
            tertius in regno suo. </p>
          <p xml:id="dan5_30" n="30"> Eadem nocte interfectus est Balthasar rex Chaldaeorum.</p>
        </div>
        <div xml:id="bibl-dan6" n="6">
          <head>Caput 6</head>
          <p xml:id="dan6_1" n="1"> Et Darius Medus successit in regnum annos natus sexaginta duos. </p>
          <p xml:id="dan6_2" n="2"> Placuit Dario et constituit super regnum satrapas centum
            viginti, ut essent in toto regno suo, </p>
          <p xml:id="dan6_3" n="3"> et super eos principes tres, ex quibus Daniel unus erat, ut
            satrapae illis redderent rationem, et rex non sustineret molestiam. </p>
          <p xml:id="dan6_4" n="4"> Igitur ille Daniel superabat omnes principes et satrapas, quia
            spiritus Dei amplior erat in eo. Porro rex cogitabat constituere eum super omne regnum; </p>
          <p xml:id="dan6_5" n="5"> unde principes et satrapae quaerebant, ut invenirent occasionem
            Danieli ex latere regni, nullamque causam et suspicionem reperire potuerunt, eo quod
            fidelis esset, et omnis culpa et suspicio non inveniretur in eo. </p>
          <p xml:id="dan6_6" n="6"> Dixerunt ergo viri illi:  Non inveniemus Danieli huic aliquam
            occasionem, nisi forte inveniamus adversus eum in lege Dei sui . </p>
          <p xml:id="dan6_7" n="7"> Tunc principes et satrapae illi concurrerunt ad regem et sic
            locuti sunt ei:  Darie rex, in aeternum vive! </p>
          <p xml:id="dan6_8" n="8"> Consilium inierunt cuncti principes regni, magistratus et
            satrapae, optimates et iudices, ut decretum regis promulget et edictum confirmet, ut
            omnis, qui petierit aliquam petitionem a quocumque deo et homine usque ad dies triginta,
            nisi a te, rex, mittatur in lacum leonum. </p>
          <p xml:id="dan6_9" n="9"> Nunc itaque, rex, confirma sententiam et signa decretum, ut non
            immutetur iuxta legem Medorum et Persarum, quam praevaricari non licet . </p>
          <p xml:id="dan6_10" n="10"> Porro rex Darius signavit edictum et decretum. </p>
          <p xml:id="dan6_11" n="11"> Daniel autem, cum comperisset decretum signatum esse,
            ingressus est domum suam et, fenestris apertis in cenaculo suo contra Ierusalem, tribus
            temporibus in die flectebat genua sua et adorabat confitebaturque coram Deo suo, sicut
            et ante facere consueverat. </p>
          <p xml:id="dan6_12" n="12"> Viri ergo illi accesserunt et invenerunt Danielem orantem et
            obsecrantem Deum suum. </p>
          <p xml:id="dan6_13" n="13"> Tunc accesserunt et locuti sunt coram rege super edicto:
             Rex, numquid non signasti decretum, ut omnis homo, qui rogaret quemquam de diis et
            hominibus usque ad dies triginta, nisi a te, rex, mitteretur in lacum leonum? .
            Respondens rex ait:  Verus est sermo iuxta decretum Medorum atque Persarum, quod
            praevaricari non licet . </p>
          <p xml:id="dan6_14" n="14"> Tunc respondentes dixerunt coram rege:  Daniel de filiis
            captivitatis Iudae non curavit de te, rex, et de edicto, quod constituisti, sed tribus
            temporibus per diem orat obsecratione sua”. </p>
          <p xml:id="dan6_15" n="15"> Quod verbum cum audisset, rex satis contristatus est; et pro
            Daniele posuit cor, ut liberaret eum, et usque ad occasum solis laborabat, ut erueret
            illum. </p>
          <p xml:id="dan6_16" n="16"> Viri autem illi accesserunt ad regem et dixerunt ei:  Scito,
            rex, quia lex Medorum est atque Persarum, ut omne decretum et edictum, quod constituit
            rex, non liceat immutari . </p>
          <p xml:id="dan6_17" n="17"> Tunc rex praecepit, et adduxerunt Danielem et miserunt eum in
            lacum leonum. Dixitque rex Danieli:  Deus tuus, quem colis semper, ipse liberet te . </p>
          <p xml:id="dan6_18" n="18"> Allatusque est lapis unus et positus est super os laci; quem
            obsignavit rex anulo suo et anulo optimatum suorum, ne quid fieret contra Danielem. </p>
          <p xml:id="dan6_19" n="19"> Et abiit rex in domum suam et dormivit incenatus, cibique non
            sunt illati coram eo; insuper et somnus recessit ab eo. </p>
          <p xml:id="dan6_20" n="20"> Tunc rex primo diluculo consurgens festinus ad lacum leonum
            perrexit; </p>
          <p xml:id="dan6_21" n="21"> appropinquansque lacui Danielem voce lacrimabili inclamavit et
            affatus est Danielem:  Daniel, serve Dei viventis, Deus tuus, cui tu servis semper,
            putasne valuit liberare te a leonibus?”. </p>
          <p xml:id="dan6_22" n="22"> Et Daniel regi respondens ait:  Rex, in aeternum vive! </p>
          <p xml:id="dan6_23" n="23"> Deus meus misit angelum suum et conclusit ora leonum, et non
            nocuerunt mihi, quia coram eo iustitia inventa est in me; sed et coram te, rex, delictum
            non feci . </p>
          <p xml:id="dan6_24" n="24"> Tunc rex vehementer gavisus est super eo et Danielem praecepit
            educi de lacu; eductusque est Daniel de lacu, et nulla laesio inventa est in eo, quia
            credidit Deo suo. </p>
          <p xml:id="dan6_25" n="25"> Dixit autem rex, et adducti sunt viri illi, qui accusaverant
            Danielem, et in lacum leonum missi sunt, ipsi et filii eorum et uxores eorum, et non
            pervenerunt usque ad pavimentum laci, donec potirentur eis leones, et omnia ossa eorum
            comminuerunt. </p>
          <p xml:id="dan6_26" n="26"> Tunc Darius rex scripsit universis populis, tribubus et
            linguis, habitantibus in universa terra: “Pax vobis multiplicetur! </p>
          <p xml:id="dan6_27" n="27"> A me constitutum est decretum, ut in universo imperio regni
            mei tremescant et paveant Deum Danielis: ipse est enim Deus vivens et permanens in
            saecula, et regnum eius non dissipabitur, et potestas eius usque in aeternum; </p>
          <p xml:id="dan6_28" n="28"> ipse liberator atque salvator et faciens signa et mirabilia in
            caelo et in terra. Liberavit autem Danielem de manu leonum . </p>
          <p xml:id="dan6_29" n="29"> Porro Daniel prosperatus est in regno Darii et in regno Cyri
            Persae.</p>
        </div>
        <div xml:id="bibl-dan7" n="7">
          <head>Caput 7</head>
          <p xml:id="dan7_1" n="1"> Anno primo Balthasar regis Babylonis Daniel somnium vidit et
            visionem capitis eius in cubili suo; tunc et somnium scripsit. Caput verborum, quae
            locutus est. </p>
          <p xml:id="dan7_2" n="2"> Respondit Daniel et dixit:  Videbam in visione mea nocte: et
            ecce quattuor venti caeli conturbabant mare Magnum, </p>
          <p xml:id="dan7_3" n="3"> et quattuor bestiae grandes ascendebant de mari diversae inter se. </p>
          <p xml:id="dan7_4" n="4"> Prima quasi leaena et alas habebat aquilae; aspiciebam, donec
            evulsae sunt alae eius; et sublata est de terra et super pedes quasi homo stetit, et cor
            hominis datum est ei. </p>
          <p xml:id="dan7_5" n="5"> Et ecce bestia alia, secunda, similis urso in parte stetit, et
            tres costae erant in ore eius et in dentibus eius; et sic dicebant ei: “Surge, comede
            carnes plurimas”. </p>
          <p xml:id="dan7_6" n="6"> Post hoc aspiciebam, et ecce alia quasi pardus et alas habebat
            avis quattuor super se, et quattuor capita erant in bestia; et potestas data est ei. </p>
          <p xml:id="dan7_7" n="7"> Post hoc aspiciebam in visione noctis, et ecce bestia quarta
            terribilis atque mirabilis et fortis nimis; dentes ferreos habebat magnos, comedens
            atque comminuens et reliqua pedibus suis conculcans; dissimilis autem erat ceteris
            bestiis, quas videram ante eam, et habebat cornua decem. </p>
          <p xml:id="dan7_8" n="8"> Considerabam cornua, et ecce cornu aliud parvulum ortum est de
            medio eorum, et tria de cornibus primis evulsa sunt a facie eius; et ecce oculi quasi
            oculi hominis erant in cornu isto, et os loquens ingentia. </p>
          <p xml:id="dan7_9" n="9"> Aspiciebam, donec throni positi sunt, et Antiquus dierum sedit.
            Vestimentum eius quasi nix candidum, et capilli capitis eius quasi lana munda; thronus
            eius flammae ignis, rotae eius ignis accensus. </p>
          <p xml:id="dan7_10" n="10"> Fluvius igneus effluebat et egrediebatur a facie eius; milia
            milium ministrabant ei, et decies milies centena milia assistebant ei: iudicium sedit,
            et libri aperti sunt. </p>
          <p xml:id="dan7_11" n="11"> Aspiciebam tunc propter vocem sermonum grandium, quos cornu
            illud loquebatur; et vidi quoniam interfecta esset bestia, et perisset corpus eius, et
            tradita esset ad comburendum igni; </p>
          <p xml:id="dan7_12" n="12"> aliarum quoque bestiarum ablata esset potestas, et tempora
            vitae constituta essent eis usque ad tempus et tempus. </p>
          <p xml:id="dan7_13" n="13"> Aspiciebam ergo in visione noctis: et ecce cum nubibus caeli
            quasi Filius hominis veniebat et usque ad Antiquum dierum pervenit, et in conspectu eius
            obtulerunt eum; </p>
          <p xml:id="dan7_14" n="14"> et data sunt ei potestas et honor et regnum; et omnes populi,
            tribus et linguae ipsi servierunt: potestas eius potestas aeterna, quae non auferetur, et
            regnum eius, quod non corrumpetur. </p>
          <p xml:id="dan7_15" n="15"> Horruit spiritus meus: ego Daniel territus sum in his, et
            visiones capitis mei conturbaverunt me. </p>
          <p xml:id="dan7_16" n="16"> Accessi ad unum de assistentibus et veritatem quaerebam ab eo
            de omnibus his; qui dixit mihi et interpretationem sermonum edocuit me: </p>
          <p xml:id="dan7_17" n="17"> “Hae bestiae magnae quattuor, quattuor regna consurgent de terra; </p>
          <p xml:id="dan7_18" n="18"> suscipient autem regnum sancti Dei altissimi et obtinebunt
            regnum usque in saeculum et saeculum saeculorum”. </p>
          <p xml:id="dan7_19" n="19"> Post hoc volui diligenter discere de bestia quarta, quae erat
            dissimilis valde ab omnibus his et terribilis nimis, dentes ferrei et ungues eiusaerei,
            comedens et comminuens et reliquias pedibus suis conculcans, </p>
          <p xml:id="dan7_20" n="20"> et de cornibus decem, quae habebat in capite, et de alio, quod
            ortum fuerat ante, et ceciderant tria cornua, de cornu illo, quod habebat oculos et os
            loquens grandia et maius erat ceteris. </p>
          <p xml:id="dan7_21" n="21"> Aspiciebam, et ecce cornu illud faciebat bellum adversus
            sanctos et praevalebat eis, </p>
          <p xml:id="dan7_22" n="22"> donec venit Antiquus dierum et iudicium dedit sanctis Excelsi,
            et tempus advenit, et regnum obtinuerunt sancti. </p>
          <p xml:id="dan7_23" n="23"> Et sic ait: “Bestia quarta regnum quartum erit in terra, quod
            maius erit omnibus regnis et devorabit universam terram et conculcabit et comminuet eam. </p>
          <p xml:id="dan7_24" n="24"> Porro cornua decem regni decem reges erunt; et alius consurget
            post eos et ipse potentior erit prioribus et tres reges humiliabit </p>
          <p xml:id="dan7_25" n="25"> et sermones contra Excelsum loquetur et sanctos Altissimi
            conteret et putabit quod possit mutare tempora et legem, et tradentur in manu eius usque
            ad tempus et tempora et dimidium temporis; </p>
          <p xml:id="dan7_26" n="26"> et iudicium sedebit, et potentiam eius auferent, ut conteratur
            et dispereat usque in finem; </p>
          <p xml:id="dan7_27" n="27"> regnum autem et potestas et magnitudo regnorum, quae sunt
            subter omne caelum, detur populo sanctorum Altissimi, cuius regnum regnum sempiternum
            est, et omnes reges servient ei et obœdient” . </p>
          <p xml:id="dan7_28" n="28"> Hucusque finis verbi. Ego Daniel multum cogitationibus meis
            conturbabar, et facies mea mutata est in me; verbum autem in corde meo conservavi.</p>
        </div>
        <div xml:id="bibl-dan8" n="8">
          <head>Caput 8</head>
          <p xml:id="dan8_1" n="1"> Anno tertio regni Balthasar regis visio apparuit mihi, ego
            Daniel, post id quod mihi apparuerat in principio. </p>
          <p xml:id="dan8_2" n="2"> Vidi in visione, et factum est, dum viderem, eram in Susis
            castro, quod est in Elam provincia; vidi autem in visione esse me super rivum Ulai. </p>
          <p xml:id="dan8_3" n="3"> Et levavi oculos meos et vidi: et ecce aries unus stabat ante
            rivum habens cornua et cornua excelsa et unum excelsius altero, et excelsius crescebat
            in postero. </p>
          <p xml:id="dan8_4" n="4"> Vidi arietem cornibus ventilantem contra occidentem et contra
            aquilonem et contra meridiem, et omnes bestiae non poterant resistere ei neque liberari
            de manu eius; fecitque secundum voluntatem suam et magnificatus est. </p>
          <p xml:id="dan8_5" n="5"> Et ego intellegebam: ecce autem hircus caprarum veniebat ab
            occidente super faciem totius terrae et non tangebat terram; porro hircus habebat cornu
            insigne inter oculos suos. </p>
          <p xml:id="dan8_6" n="6"> Et venit usque ad arietem illum cornutum, quem videram stantem
            ante rivum, et cucurrit ad eum in impetu fortitudinis suae. </p>
          <p xml:id="dan8_7" n="7"> Vidi eum appropinquantem prope arietem, et efferatus est in eum
            et percussit arietem et comminuit duo cornua eius, et non poterat aries resistere ei;
            cumque eum misisset in terram, conculcavit, et nemo quibat liberare arietem de manu
            eius. </p>
          <p xml:id="dan8_8" n="8"> Hircus autem caprarum magnus factus est nimis; cumque crevisset,
            fractum est cornu magnum, et orta sunt quattuor cornua loco illius per quattuor ventos
            caeli. </p>
          <p xml:id="dan8_9" n="9"> De uno autem ex eis egressum est cornu unum modicum et factum
            est grande contra meridiem et contra orientem et contra fortitudinem </p>
          <p xml:id="dan8_10" n="10"> et magnificatum est usque ad fortitudinem caeli et deiecit de
            fortitudine et de stellis et conculcavit eas; </p>
          <p xml:id="dan8_11" n="11"> et usque ad principem fortitudinis magnificatum est et ab eo
            tulit iuge sacrificium et deiecit locum sanctificationis eius. </p>
          <p xml:id="dan8_12" n="12"> Militia autem data est contra iuge sacrificium propter
            peccata, et prostrata est veritas in terra; cornu autem fecit et prosperatum est. </p>
          <p xml:id="dan8_13" n="13"> Et audivi unum de sanctis loquentem, et dixit unus sanctus
            alteri, nescio cui, loquenti:  Usquequo visio et iuge sacrificium et peccatum
            desolationis, quae facta est, et sanctuarium et fortitudo conculcabitur? . </p>
          <p xml:id="dan8_14" n="14"> Et dixit ei:  Usque ad vesperam et mane, dies duo milia
            trecenti; et mundabitur sanctuarium . </p>
          <p xml:id="dan8_15" n="15"> Factum est autem cum viderem ego Daniel visionem et quaererem
            intellegentiam, ecce stetit in conspectu meo quasi species viri; </p>
          <p xml:id="dan8_16" n="16"> et audivi vocem viri inter Ulai, et clamavit et ait:
             Gabriel, fac intellegere istum visionem . </p>
          <p xml:id="dan8_17" n="17"> Et venit et stetit iuxta, ubi ego stabam; cumque venisset,
            pavens corrui in faciem meam, et ait ad me: “Intellege, fili hominis, quoniam in tempore
            finis complebitur visio . </p>
          <p xml:id="dan8_18" n="18"> Cumque loqueretur ad me, collapsus sum pronus in terram, et
            tetigit me et statuit me in gradu meo </p>
          <p xml:id="dan8_19" n="19"> dixitque:  Ecce ego ostendam tibi, quae futura sint in
            novissimo maledictionis, quoniam in tempore erit finis. </p>
          <p xml:id="dan8_20" n="20"> Aries, quem vidisti habere cornua, reges Medorum est atque
            Persarum; </p>
          <p xml:id="dan8_21" n="21"> porro hircus caprarum rex Graecorum est, et cornu grande, quod
            erat inter oculos eius, ipse est rex primus. </p>
          <p xml:id="dan8_22" n="22"> Quod autem, fracto illo, surrexerunt quattuor pro eo, quattuor
            regna de gente eius consurgent sed non in fortitudine eius. </p>
          <p xml:id="dan8_23" n="23"> Et post regnum eorum, cum creverint iniquitate, consurget rex
            impudens facie et intellegens propositiones; </p>
          <p xml:id="dan8_24" n="24"> et roborabitur fortitudo eius sed non in viribus suis, et
            supra quam credi potest universa vastabit et prosperabitur et faciet et interficiet
            robustos et populum sanctorum, </p>
          <p xml:id="dan8_25" n="25"> et secundum sapientiam suam prosperabitur dolus in manu eius,
            et in corde suo magnificabitur et in tranquillitate occidet plurimos et contra principem
            principum consurget et sine manu conteretur. </p>
          <p xml:id="dan8_26" n="26"> Et visio vespere et mane, quae dicta est, vera est; tu ergo
            signa visionem, quia post dies multos erit . </p>
          <p xml:id="dan8_27" n="27"> Et ego Daniel langui et aegrotavi per dies; cumque surrexissem,
            faciebam opera regis et stupebam ad visionem, et non erat qui intellegeret.</p>
        </div>
        <div xml:id="bibl-dan9" n="9">
          <head>Caput 9</head>
          <p xml:id="dan9_1" n="1"> In anno primo Darii filii Asueri de semine Medorum, qui
            imperavit super regnum Chaldaeorum, </p>
          <p xml:id="dan9_2" n="2"> anno uno regni eius, ego Daniel intellexi in libris numerum
            annorum, de quo factus est sermo Domini ad Ieremiam prophetam, ut complerentur
            desolationes Ierusalem, septuaginta anni; </p>
          <p xml:id="dan9_3" n="3"> et posui faciem meam ad Dominum Deum meum, ut quaererem
            rogationem et deprecationem in ieiuniis, sacco et cinere. </p>
          <p xml:id="dan9_4" n="4"> Et oravi Dominum Deum et confessus sum et dixi:  Obsecro,
            Domine, Deus magne et terribilis, custodiens pactum et misericordiam diligentibus eum et
            custodientibus mandata eius; </p>
          <p xml:id="dan9_5" n="5"> peccavimus, inique fecimus, impie egimus et recessimus et
            declinavimus a mandatis tuis ac iudiciis tuis; </p>
          <p xml:id="dan9_6" n="6"> non obœdivimus servis tuis prophetis, qui locuti sunt in nomine
            tuo regibus nostris, principibus nostris, patribus nostris omnique populo terrae. </p>
          <p xml:id="dan9_7" n="7"> Tibi, Domine, iustitia; nobis autem confusio faciei, sicut est
            hodie viro Iudae et habitatoribus Ierusalem et omni Israel, his qui prope sunt et his qui
            procul in universis terris, ad quas eiecisti eos propter iniquitates eorum, in quibus
            peccaverunt in te. </p>
          <p xml:id="dan9_8" n="8"> Domine, nobis confusio faciei, regibus nostris, principibus
            nostris et patribus nostris, quia peccavimus tibi; </p>
          <p xml:id="dan9_9" n="9"> Domino autem, Deo nostro, misericordia et propitiatio, quia
            recessimus a te. </p>
          <p xml:id="dan9_10" n="10"> Et non audivimus vocem Domini Dei nostri, ut ambularemus in
            lege eius, quam posuit nobis per servos suos prophetas; </p>
          <p xml:id="dan9_11" n="11"> et omnis Israel praevaricati sunt legem tuam et declinaverunt,
            ne audirent vocem tuam, et stillavit super nos maledictio et detestatio, quae scripta est
            in libro Moysis servi Dei, quia peccavimus ei. </p>
          <p xml:id="dan9_12" n="12"> Et statuit sermones suos, quos locutus est super nos et super
            iudices nostros, qui iudicaverunt nos, ut superducerent in nos magnum malum, quale
            numquam fuit sub omni caelo, secundum quod factum est in Ierusalem. </p>
          <p xml:id="dan9_13" n="13"> Sicut scriptum est in lege Moysis, omne malum hoc venit super
            nos, et non rogavimus faciem Domini Dei nostri, ut reverteremur ab iniquitatibus nostris
            et cogitaremus veritatem tuam. </p>
          <p xml:id="dan9_14" n="14"> Et vigilavit Dominus super malitiam et adduxit eam super nos,
            quia iustus Dominus Deus noster in omnibus operibus suis, quae fecit; non enim audivimus
            vocem eius. </p>
          <p xml:id="dan9_15" n="15"> Et nunc, Domine Deus noster, qui eduxisti populum tuum de
            terra aegypti in manu forti et fecisti tibi nomen secundum diem hanc, peccavimus,
            iniquitatem fecimus, </p>
          <p xml:id="dan9_16" n="16"> Domine, in omnem iustitiam tuam; avertatur, obsecro, ira tua
            et furor tuus a civitate tua Ierusalem et monte sancto tuo; propter peccata enim nostra
            et iniquitates patrum nostrorum Ierusalem et populus tuus in opprobrium sunt omnibus per
            circuitum nostrum. </p>
          <p xml:id="dan9_17" n="17"> Nunc ergo exaudi, Deus noster, orationem servi tui et preces
            eius et ostende faciem tuam super sanctuarium tuum, quod desertum est, propter
            temetipsum. </p>
          <p xml:id="dan9_18" n="18"> Inclina, Deus meus, aurem tuam et audi; aperi oculos tuos et
            vide desolationem nostram et civitatem, super quam invocatum est nomen tuum; neque enim
            in iustificationibus nostris prosternimus preces ante faciem tuam sed in miserationibus
            tuis multis. </p>
          <p xml:id="dan9_19" n="19"> Exaudi, Domine! Placare, Domine! Attende et fac! Ne moreris
            propter temetipsum, Deus meus, quia nomen tuum invocatum est super civitatem et super
            populum tuum . </p>
          <p xml:id="dan9_20" n="20"> Cumque adhuc loquerer et orarem et confiterer peccata mea et
            peccata populi mei Israel et prosternerem preces meas in conspectu Dei mei pro monte
            sancto Dei mei, </p>
          <p xml:id="dan9_21" n="21"> adhuc me loquente in oratione, ecce vir Gabriel, quem videram
            in visione principio, cito volans tetigit me in tempore sacrificii vespertini; </p>
          <p xml:id="dan9_22" n="22"> et docuit me et locutus est mihi dixitque: “Daniel, nunc
            egressus sum, ut docerem te, et intellegeres. </p>
          <p xml:id="dan9_23" n="23"> Ab exordio precum tuarum egressus est sermo; ego autem veni,
            ut indicarem, quia vir desideriorum es tu; ergo animadverte sermonem et intellege
            visionem. </p>
          <p xml:id="dan9_24" n="24"> Septuaginta hebdomades decretae sunt super populum tuum et
            super urbem sanctam tuam, ut consummetur praevaricatio, et finem accipiat peccatum, et
            deleatur iniquitas, et adducatur iustitia sempiterna, et impleatur visio et prophetes,
            et ungatur Sanctus sanctorum. </p>
          <p xml:id="dan9_25" n="25"> Scito ergo et animadverte: ab exitu sermonis ut iterum
            aedificetur Ierusalem usque ad christum ducem, hebdomades septem. Et hebdomades sexaginta
            duae erunt; et rursum aedificabitur platea et muri in angustia temporum. </p>
          <p xml:id="dan9_26" n="26"> Et post hebdomades sexaginta duas occidetur christus; et nihil
            erit ei. Et civitatem et sanctuarium dissipabit populus ducis venturi, et finis eius
            vastitas, et usque ad finem belli statuta desolatio. </p>
          <p xml:id="dan9_27" n="27"> Confirmabit autem pactum multis hebdomade una; et in dimidio
            hebdomadi deficiet hostia et sacrificium, et erit super alam abominationis vastator, et
            usquedum consummatio et decretum effundantur super vastatorem .</p>
        </div>
        <div xml:id="bibl-dan10" n="10">
          <head>Caput 10</head>
          <p xml:id="dan10_1" n="1"> Anno tertio Cyri regis Per sarum verbum revelatum est Danieli
            cognomento Baltassar, et verum verbum et acies magna; intellexitque sermonem,
            intellegentia enim fuit ei in visione. </p>
          <p xml:id="dan10_2" n="2"> In diebus illis ego Daniel lugebam tribus hebdomadis dierum, </p>
          <p xml:id="dan10_3" n="3"> panem desiderabilem non comedi, et caro et vinum non
            introierunt in os meum, sed neque unguento unctus sum, donec complerentur tres
            hebdomades dierum. </p>
          <p xml:id="dan10_4" n="4"> Die autem vicesima et quarta mensis primi eram iuxta fluvium
            magnum, qui est Tigris, </p>
          <p xml:id="dan10_5" n="5"> et levavi oculos meos et vidi: et ecce vir unus vestitus
            lineis, et renes eius accincti auro obryzo; </p>
          <p xml:id="dan10_6" n="6"> et corpus eius quasi chrysolithus, et facies eius velut species
            fulgoris, et oculi eius ut lampas ardens, et brachia eius et, quae deorsum sunt usque ad
            pedes, quasi species aeris candentis, et vox sermonum eius ut vox multitudinis. </p>
          <p xml:id="dan10_7" n="7"> Vidi autem ego Daniel solus visionem; porro viri, qui erant
            mecum, visionem non viderunt, sed terror nimius irruit super eos, et fugerunt in
            absconditum. </p>
          <p xml:id="dan10_8" n="8"> Ego autem relictus solus vidi visionem grandem hanc, et non
            remansit in me fortitudo, sed et species mea immutata est in me usque ad dissipationem,
            nec habui quidquam virium. </p>
          <p xml:id="dan10_9" n="9"> Et audivi vocem sermonum eius; et audiens vocem sermonum eius
            iacebam consternatus super faciem meam, et vultus meus haerebat terrae. </p>
          <p xml:id="dan10_10" n="10"> Et ecce manus tetigit me et erexit me super genua mea et
            super palmas manuum mearum, </p>
          <p xml:id="dan10_11" n="11"> et dixit ad me:  Daniel, vir desideriorum, intellege verba,
            quae ego loquor ad te, et sta in gradu tuo; nunc enim sum missus ad te . Cumque dixisset
            mihi sermonem istum, steti tremens. </p>
          <p xml:id="dan10_12" n="12"> Et ait ad me:  Noli metuere, Daniel, quia ex die primo, quo
            posuisti cor tuum ad intellegendum et ad humiliandum te in conspectu Dei tui, exaudita
            sunt verba tua; et ego veni propter sermones tuos. </p>
          <p xml:id="dan10_13" n="13"> Princeps autem regni Persarum restitit mihi viginti et uno
            diebus; et ecce Michael, unus de principibus primis, venit in adiutorium meum; et ego
            remansi ibi iuxta regem Persarum. </p>
          <p xml:id="dan10_14" n="14"> Veni autem, ut docerem te, quae ventura sunt populo tuo in
            novissimis diebus, quoniam adhuc visio in dies . </p>
          <p xml:id="dan10_15" n="15"> Cumque loqueretur mihi huiuscemodi verbis, deieci vultum meum
            ad terram et tacui. </p>
          <p xml:id="dan10_16" n="16"> Et ecce quasi similitudo filiorum hominis tetigit labia mea;
            et aperiens os meum locutus sum et dixi ad eum, qui stabat contra me:  Domine mi, in
            visione angustiae venerunt super me, et nihil in me remansit virium. </p>
          <p xml:id="dan10_17" n="17"> Et quomodo poterit servus domini mei loqui cum hoc domino
            meo? Nihil enim in me remansit virium, et halitus meus non remansit in me . </p>
          <p xml:id="dan10_18" n="18"> Rursum ergo tetigit me quasi visio hominis et confortavit me </p>
          <p xml:id="dan10_19" n="19"> et dixit: “Noli timere, vir desideriorum; pax tibi,
            confortare et esto robustus . Cumque loqueretur mecum, convalui et dixi:  Loquere,
            domine mi, quia confortasti me . </p>
          <p xml:id="dan10_20" n="20"> Et ait:  Numquid scis, quare venerim ad te? Et nunc
            revertar, ut prœlier adversum principem Persarum. Et ego egrediar, et ecce princeps
            Graecorum veniens. </p>
          <p xml:id="dan10_21" n="21"> Verumtamen annuntiabo tibi, quod expressum est in scriptura
            veritatis; et nemo est adiutor meus adversus hos, nisi Michael princeps vester.</p>
        </div>
        <div xml:id="bibl-dan11" n="11">
          <head>Caput 11</head>
          <p xml:id="dan11_1" n="1"> Ego autem ab anno primo Darii Medi astabam ei, ut confortaretur
            et roboraretur. </p>
          <p xml:id="dan11_2" n="2"> Et nunc veritatem annuntiabo tibi: Ecce adhuc tres reges
            stabunt pro Perside, et quartus ditabitur opibus nimis super omnes et, cum invaluerit
            divitiis suis, concitabit omnia adversum regnum Graeciae. </p>
          <p xml:id="dan11_3" n="3"> Surget vero rex fortis et dominabitur dominatione multa et
            faciet, quod placuerit ei; </p>
          <p xml:id="dan11_4" n="4"> et cum steterit, conteretur regnum eius et dividetur in
            quattuor ventos caeli, sed non in posteros eius neque secundum potentiam illius, qua
            dominatus est; lacerabitur enim regnum eius etiam ad alios, exceptis his. </p>
          <p xml:id="dan11_5" n="5"> Et confortabitur rex austri, et unus de principibus eius
            praevalebit super eum et dominabitur dominatione super dominationem eius. </p>
          <p xml:id="dan11_6" n="6"> Et post finem annorum fœderabuntur; filiaque regis austri
            veniet ad regem aquilonis facere amicitiam. Et non obtinebit fortitudinem brachii, nec
            stabit brachium eius; et tradetur ipsa, et qui adduxerunt eam, et adulescens eius, et
            qui confortabat eam in temporibus. </p>
          <p xml:id="dan11_7" n="7"> Et stabit de germine radicum eius plantatio loco eius et veniet
            ad exercitum et ingredietur oppidum regis aquilonis; et faciet adversus eos et
            confortabitur. </p>
          <p xml:id="dan11_8" n="8"> Insuper et deos eorum cum sculptilibus eorum et vasis pretiosis
            argenti et auri captivos ducet in aegyptum: ipse per aliquot annos praevalebit adversus
            regem aquilonis. </p>
          <p xml:id="dan11_9" n="9"> Et intrabit in regnum regis austri et revertetur ad terram
            suam. </p>
          <p xml:id="dan11_10" n="10"> Filii autem eius provocabuntur et congregabunt multitudinem
            exercituum plurimorum; et veniet properans et inundans et revertetur et concitabitur et
            congredietur usque ad oppidum eius. </p>
          <p xml:id="dan11_11" n="11"> Et provocabitur rex austri et egredietur et pugnabit adversus
            eum, adversus regem aquilonis; et praeparabit multitudinem nimiam, et dabitur multitudo
            in manu eius. </p>
          <p xml:id="dan11_12" n="12"> Et tolletur multitudo, et exaltabitur cor eius, et deiciet
            multa milia, sed non praevalebit. </p>
          <p xml:id="dan11_13" n="13"> Revertetur enim rex aquilonis et praeparabit multitudinem
            maiorem quam prius; et in fine temporum annorumque veniet properans cum exercitu magno
            et opibus nimis. </p>
          <p xml:id="dan11_14" n="14"> Et in temporibus illis multi consurgent adversus regem
            austri, filii quoque praevaricatorum populi tui extollentur, ut impleant visionem, et
            corruent. </p>
          <p xml:id="dan11_15" n="15"> Et veniet rex aquilonis et comportabit aggerem et capiet
            urbem munitissimam; et brachia austri non sustinebunt, et populo electorum eius non erit
            fortitudo ad resistendum. </p>
          <p xml:id="dan11_16" n="16"> Et faciet veniens super eum iuxta placitum suum, et non erit
            qui stet contra faciem eius; et stabit in terra inclita, et consumptio in manu eius. </p>
          <p xml:id="dan11_17" n="17"> Et ponet faciem suam, ut veniat ad tenendum universum regnum
            eius, et recta faciet cum eo et filiam feminarum dabit ei, ut evertat illud; et non
            stabit nec illius erit. </p>
          <p xml:id="dan11_18" n="18"> Et convertet faciem suam ad insulas et capiet multas, et
            cessare faciet princeps opprobrium eius, et opprobrium eius convertetur in eum. </p>
          <p xml:id="dan11_19" n="19"> Et convertet faciem suam ad oppida terrae suae et impinget et
            corruet, et non invenietur. </p>
          <p xml:id="dan11_20" n="20"> Et stabit in loco eius, qui mittat exactorem in decus regni;
            et in paucis diebus conteretur, non in furore nec in prœlio. </p>
          <p xml:id="dan11_21" n="21"> Et stabit in loco eius despectus, et non tribuetur ei honor
            regius; et veniet clam et obtinebit regnum in fraudulentia. </p>
          <p xml:id="dan11_22" n="22"> Et brachia pugnantis expugnabuntur a facie eius et
            conterentur; insuper et dux fœderis. </p>
          <p xml:id="dan11_23" n="23"> Et post amicitias, cum eo faciet dolum et ascendet et
            superabit in modico populo. </p>
          <p xml:id="dan11_24" n="24"> In prosperitate uberes urbes ingredietur et faciet, quae non
            fecerunt patres eius et patres patrum eius: rapinas et praedam et divitias eorum
            dissipabit et contra oppida cogitationes inibit, et hoc usque ad tempus. </p>
          <p xml:id="dan11_25" n="25"> Et concitabitur fortitudo eius et cor eius adversum regem
            austri in exercitu magno; et rex austri provocabitur ad bellum multis auxiliis et
            fortibus nimis, et non stabit, quia inibunt adversus eum consilia. </p>
          <p xml:id="dan11_26" n="26"> Et comedentes panem cum eo conterent illum; exercitusque eius
            opprimetur, et cadent interfecti plurimi. </p>
          <p xml:id="dan11_27" n="27"> Duorum quoque regum cor erit, ut malefaciant et ad mensam
            unam mendacium loquentur et non proficient, quia adhuc finis in aliud tempus. </p>
          <p xml:id="dan11_28" n="28"> Et revertetur in terram suam cum opibus multis, et cor eius
            adversum testamentum sanctum; et faciet et revertetur in terram suam. </p>
          <p xml:id="dan11_29" n="29"> Statuto tempore revertetur et veniet ad austrum, et non erit
            priori simile novissimum. </p>
          <p xml:id="dan11_30" n="30"> Et venient super eum trieres, Romani; et percutietur et
            revertetur et indignabitur contra testamentum sanctum et faciet reverteturque et
            cogitabit adversum eos, qui dereliquerunt testamentum sanctum. </p>
          <p xml:id="dan11_31" n="31"> Et brachia ex eo stabunt et polluent sanctuarium fortitudinis
            et auferent iuge sacrificium et dabunt abominationem vastatoris. </p>
          <p xml:id="dan11_32" n="32"> Et impios in testamentum errare faciet fraudulenter; populus
            autem scientium Deum suum obtinebit et faciet. </p>
          <p xml:id="dan11_33" n="33"> Et docti in populo docebunt plurimos; et ruent in gladio et
            in flamma et in captivitate et in rapina per dies. </p>
          <p xml:id="dan11_34" n="34"> Cumque corruerint, sublevabuntur auxilio parvulo, et
            applicabuntur eis plurimi fraudulenter. </p>
          <p xml:id="dan11_35" n="35"> Et de eruditis ruent, ut aliqui eorum conflentur et purgentur
            et dealbentur usque ad tempus praefinitum, quia adhuc aliud tempus erit. </p>
          <p xml:id="dan11_36" n="36"> Et faciet iuxta voluntatem suam rex et elevabitur et
            magnificabitur adversus omnem deum et adversus Deum deorum loquetur magnifica et
            prosperabitur, donec compleatur iracundia; perpetrata quippe est definitio. </p>
          <p xml:id="dan11_37" n="37"> Et deos patrum suorum non reputabit neque concupiscentiam
            feminarum nec quemquam deorum curabit, quia super universa magnificabit se; </p>
          <p xml:id="dan11_38" n="38"> deum autem oppidorum in loco suo venerabitur et deum, quem
            ignoraverunt patres eius, colet auro et argento et lapide pretioso rebusque pretiosis </p>
          <p xml:id="dan11_39" n="39"> et faciet adversus oppida munita cum deo alieno; qui
            cognoverit eum, multiplicabit gloriam eius et dabit eis potestatem in multis et terram
            dividet pretio. </p>
          <p xml:id="dan11_40" n="40"> Et in tempore praefinito prœliabitur adversus eum rex austri,
            et quasi tempestas veniet contra illum rex aquilonis in curribus et in equitibus et in
            classe magna, et ingredietur terras et conteret et pertransiet. </p>
          <p xml:id="dan11_41" n="41"> Et introibit in terram gloriosam, et multae corruent; hae autem
            solae salvabuntur de manu eius: Edom et Moab et principium filiorum Ammon. </p>
          <p xml:id="dan11_42" n="42"> Et mittet manum suam in terras, et terra aegypti non effugiet; </p>
          <p xml:id="dan11_43" n="43"> et dominabitur thesaurorum auri et argenti et in omnibus
            pretiosis aegypti, et Libyes et aethiopes in vestigia eius transibunt. </p>
          <p xml:id="dan11_44" n="44"> Et fama turbabit eum ab oriente et ab aquilone; et veniet in
            ira magna, ut conterat et interficiat plurimos, </p>
          <p xml:id="dan11_45" n="45"> et figet tabernacula palatii sui inter maria super montem
            sanctum decoris; et veniet usque ad summitatem eius, et nemo auxiliabitur ei.</p>
        </div>
        <div xml:id="bibl-dan12" n="12">
          <head>Caput 12</head>
          <p xml:id="dan12_1" n="1"> In tempore autem illo con surget Michael, princeps magnus, qui
            stat pro filiis populi tui, et erit tempus angustiae, quale non fuit ab eo, quo gentes
            esse cœperunt, usque ad tempus illud. Et in tempore illo salvabitur populus tuus, omnis,
            qui inventus fuerit scriptus in libro. </p>
          <p xml:id="dan12_2" n="2"> Et multi de his, qui dormiunt in terra pulveris, evigilabunt:
            alii in vitam aeternam, et alii in opprobrium sempiternum. </p>
          <p xml:id="dan12_3" n="3"> Qui autem docti fuerint, fulgebunt quasi splendor firmamenti;
            et, qui ad iustitiam erudierint multos, quasi stellae in perpetuas aeternitates. </p>
          <p xml:id="dan12_4" n="4"> Tu autem, Daniel, claude sermones et signa librum usque ad
            tempus finis; pertransibunt plurimi, et multiplex erit scientia . </p>
          <p xml:id="dan12_5" n="5"> Et vidi ego Daniel: et ecce duo alii stabant, unus hinc super
            ripam fluminis, et alius inde ex altera ripa fluminis. </p>
          <p xml:id="dan12_6" n="6"> Et dixit viro, qui indutus erat lineis, qui stabat super aquas
            fluminis:  Usquequo finis horum mirabilium? . </p>
          <p xml:id="dan12_7" n="7"> Et audivi virum, qui indutus erat lineis, qui stabat super
            aquas fluminis, cum levasset dexteram et sinistram suam in caelum et iurasset per
            Viventem in aeternum:  Quia in tempus, tempora et dimidium temporis; et cum completa
            fuerit dispersio manus populi sancti, complebuntur universa haec . </p>
          <p xml:id="dan12_8" n="8"> Et ego audivi et non intellexi et dixi:  Domine mi, quid erit
            finis horum? . </p>
          <p xml:id="dan12_9" n="9"> Et ait:  Vade, Daniel, quia clausi sunt signatique sermones
            usque ad tempus praefinitum. </p>
          <p xml:id="dan12_10" n="10"> Purificabuntur et dealbabuntur et probabuntur multi, et impie
            agent impii, neque intellegent omnes impii; porro docti intellegent. </p>
          <p xml:id="dan12_11" n="11"> Et a tempore, cum ablatum fuerit iuge sacrificium, et posita
            fuerit abominatio vastatoris, dies mille ducenti nonaginta. </p>
          <p xml:id="dan12_12" n="12"> Beatus, qui exspectat et pervenit usque ad dies mille
            trecentos triginta quinque. </p>
          <p xml:id="dan12_13" n="13"> Tu autem vade ad finem et requiesce; et stabis in sorte tua
            in fine dierum .</p>
        </div>
        <div xml:id="bibl-dan13" n="13">
          <head>Caput 13</head>
          <p xml:id="dan13_1" n="1"> Et erat vir habitans in Babylone, et nomen eius Ioachim; </p>
          <p xml:id="dan13_2" n="2"> et accepit uxorem nomine Susannam, filiam Helciae, pulchram
            nimis et timentem Dominum; </p>
          <p xml:id="dan13_3" n="3"> parentes enim illius, cum essent iusti, erudierunt filiam suam
            secundum legem Moysis. </p>
          <p xml:id="dan13_4" n="4"> Erat autem Ioachim dives valde, et erat ei pomerium vicinum
            domui suae; et ad ipsum confluebant Iudaei, eo quod esset honorabilior omnium. </p>
          <p xml:id="dan13_5" n="5"> Et constituti sunt de populo duo senes iudices in anno illo, de
            quibus locutus est Dominus quia egressa est iniquitas de Babylone a senibus iudicibus,
            qui videbantur regere populum. </p>
          <p xml:id="dan13_6" n="6"> Isti frequentabant domum Ioachim, et veniebant ad eos omnes,
            qui habebant iudicia. </p>
          <p xml:id="dan13_7" n="7"> Cum autem populus revertisset per meridiem, ingrediebatur
            Susanna et deambulabat in pomerio viri sui. </p>
          <p xml:id="dan13_8" n="8"> Et videbant eam duo senes cotidie ingredientem et deambulantem
            et facti sunt in concupiscentia eius </p>
          <p xml:id="dan13_9" n="9"> et everterunt sensum suum et declinaverunt oculos suos, ut non
            viderent caelum neque recordarentur iudiciorum iustorum. </p>
          <p xml:id="dan13_10" n="10"> Erant ergo ambo vulnerati amore eius nec indicaverunt sibi
            vicissim dolorem suum; </p>
          <p xml:id="dan13_11" n="11"> erubescebant enim indicare concupiscentiam suam, volentes
            concumbere cum ea. </p>
          <p xml:id="dan13_12" n="12"> Et observabant cotidie sollicitius videre eam. Dixitque alter
            ad alterum: </p>
          <p xml:id="dan13_13" n="13">  Eamus domum, quia prandi hora est . Et egressi recesserunt
            a se. </p>
          <p xml:id="dan13_14" n="14"> Cumque revertissent, venerunt in unum et, sciscitantes ab
            invicem causam, confessi sunt concupiscentiam suam; et tunc in commune statuerunt
            tempus, quando eam possent invenire solam. </p>
          <p xml:id="dan13_15" n="15"> Factum est autem, cum observarent diem aptum, ingressa est
            aliquando sicut heri et nudiustertius cum duabus solis puellis voluitque lavari in
            pomerio, aestus quippe erat. </p>
          <p xml:id="dan13_16" n="16"> Et non erat ibi quisquam, praeter duos senes absconditos et
            contemplantes eam. </p>
          <p xml:id="dan13_17" n="17"> Dixit ergo puellis:  Afferte mihi oleum et smegmata et ostia
            pomerii claudite, ut laver . </p>
          <p xml:id="dan13_18" n="18"> Et fecerunt, sicut praeceperat; clauseruntque ostia pomerii et
            egressae sunt per posticium, ut afferrent, quae iusserat; nesciebantque senes intus esse
            absconditos. </p>
          <p xml:id="dan13_19" n="19"> Cum autem egressae essent puellae, surrexerunt duo senes et
            accurrerunt ad eam et dixerunt: </p>
          <p xml:id="dan13_20" n="20">  Ecce ostia pomerii clausa sunt, et nemo nos videt, et in
            concupiscentia tui sumus; quam ob rem assentire nobis et commiscere nobiscum. </p>
          <p xml:id="dan13_21" n="21"> Quod si nolueris, dicemus testimonium contra te, quod fuerit
            tecum iuvenis et ob hanc causam emiseris puellas a te . </p>
          <p xml:id="dan13_22" n="22"> Ingemuit Susanna et ait:  Angustiae sunt mihi undique: si
            enim hoc egero, mors mihi est; si autem non egero, non effugiam manus vestras; </p>
          <p xml:id="dan13_23" n="23"> sed melius mihi est absque opere incidere in manus vestras
            quam peccare in conspectu Domini . </p>
          <p xml:id="dan13_24" n="24"> Et exclamavit voce magna Susanna; exclamaverunt autem et
            senes adversus eam, </p>
          <p xml:id="dan13_25" n="25"> et, cum cucurrisset unus, aperuit ostia pomerii. </p>
          <p xml:id="dan13_26" n="26"> Cum ergo audissent clamorem in pomerio famuli domus,
            irruerunt per posticam, ut viderent quidnam esset ei. </p>
          <p xml:id="dan13_27" n="27"> Postquam autem senes locuti sunt sermones suos, erubuerunt
            servi vehementer, quia numquam dictus fuerat sermo huiuscemodi de Susanna. Et factum est
            die crastina, </p>
          <p xml:id="dan13_28" n="28"> cum venisset populus ad virum eius Ioachim, venerunt et duo
            presbyteri pleni iniqua cogitatione adversum Susannam, ut interficerent eam; </p>
          <p xml:id="dan13_29" n="29"> et dixerunt coram populo:  Mittite ad Susannam, filiam
            Helciae, quae est uxor Ioachim ; et miserunt. </p>
          <p xml:id="dan13_30" n="30"> Et venit cum parentibus et filiis et universis cognatis suis. </p>
          <p xml:id="dan13_31" n="31"> Porro Susanna erat delicata nimis et pulchra specie. </p>
          <p xml:id="dan13_32" n="32"> At iniqui illi iusserunt, ut discooperiretur — erat enim
            cooperta — ut satiarentur decore eius. </p>
          <p xml:id="dan13_33" n="33"> Flebant igitur sui et omnes, qui videbant eam. </p>
          <p xml:id="dan13_34" n="34"> Consurgentes autem duo presbyteri in medio populi, posuerunt
            manus super caput eius; </p>
          <p xml:id="dan13_35" n="35"> quae flens suspexit ad caelum: erat enim cor eius fiduciam
            habens in Domino. </p>
          <p xml:id="dan13_36" n="36"> Et dixerunt presbyteri:  Cum deambularemus in pomerio soli,
            ingressa est haec cum duabus puellis et clausit ostia pomerii et dimisit puellas; </p>
          <p xml:id="dan13_37" n="37"> venitque ad eam adulescens, qui erat absconditus, et
            concubuit cum ea. </p>
          <p xml:id="dan13_38" n="38"> Porro nos cum essemus in angulo pomerii, videntes iniquitatem
            cucurrimus ad eos et vidimus eos commisceri. </p>
          <p xml:id="dan13_39" n="39"> Et illum quidem non quivimus comprehendere, quia fortior
            nobis erat et, apertis ostiis, exilivit. </p>
          <p xml:id="dan13_40" n="40"> Hanc autem cum apprehendissemus, interrogavimus, quisnam
            esset adulescens, et noluit indicare nobis. Huius rei testes sumus . </p>
          <p xml:id="dan13_41" n="41"> Credidit eis multitudo quasi senibus populi et iudicibus, et
            condemnaverunt eam ad mortem. </p>
          <p xml:id="dan13_42" n="42"> Exclamavit autem voce magna Susanna et dixit:  Deus aeterne,
            qui absconditorum es cognitor, qui nosti omnia antequam fiant, </p>
          <p xml:id="dan13_43" n="43"> tu scis quoniam falsum contra me tulerunt testimonium; et
            ecce morior, cum nihil horum fecerim, quae isti malitiose composuerunt adversum me . </p>
          <p xml:id="dan13_44" n="44"> Exaudivit autem Dominus vocem eius. </p>
          <p xml:id="dan13_45" n="45"> Cumque duceretur ad mortem, suscitavit Deus spiritum sanctum
            pueri iunioris, cuius nomen Daniel; </p>
          <p xml:id="dan13_46" n="46"> et exclamavit voce magna:  Innocens ego sum a sanguine
            huius . </p>
          <p xml:id="dan13_47" n="47"> Et conversus omnis populus ad eum dixit:  Quis est iste
            sermo, quem tu locutus es? . </p>
          <p xml:id="dan13_48" n="48"> Qui cum staret in medio eorum, ait:  Sic fatui, filii
            Israel? Non iudicantes neque, quod verum est, cognoscentes, condemnastis filiam Israel! </p>
          <p xml:id="dan13_49" n="49"> Revertimini ad iudicium, quia falsum testimonium locuti sunt
            adversum eam . </p>
          <p xml:id="dan13_50" n="50"> Reversus est ergo omnis populus cum festinatione, et dixerunt
            ei senes:  Veni et sede in medio nostrum et indica nobis, quia tibi dedit Deus honorem
            senectutis . </p>
          <p xml:id="dan13_51" n="51"> Et dixit ad eos Daniel:  Separate illos ab invicem procul,
            et diiudicabo eos . </p>
          <p xml:id="dan13_52" n="52"> Cum ergo divisi essent alter ab altero, vocavit unum de eis
            et dixit ad eum:  Inveterate dierum malorum, nunc venerunt peccata tua, quae operabaris
            prius, </p>
          <p xml:id="dan13_53" n="53"> iudicans iudicia iniusta, innocentes opprimens et dimittens
            noxios, dicente Domino: “Innocentem et iustum non interficies”. </p>
          <p xml:id="dan13_54" n="54"> Nunc ergo, si vidisti eam, dic sub qua arbore videris eos
            loquentes sibi . Qui ait:  Sub schino . </p>
          <p xml:id="dan13_55" n="55"> Dixit autem Daniel:  Recte mentitus es in caput tuum; ecce
            enim angelus Dei, accepta sententia a Deo, scindet te medium . </p>
          <p xml:id="dan13_56" n="56"> Et amoto eo, iussit adduci alium et dixit ei:  Semen Chanaan
            et non Iudae, species decepit te, et concupiscentia subvertit cor tuum. </p>
          <p xml:id="dan13_57" n="57"> Sic faciebatis filiabus Israel, et illae timentes loquebantur
            vobis, sed non filia Iudae sustinuit iniquitatem vestram. </p>
          <p xml:id="dan13_58" n="58"> Nunc ergo dic mihi sub qua arbore comprehenderis eos
            colloquentes sibi . Qui ait:  Sub prino . </p>
          <p xml:id="dan13_59" n="59"> Dixit autem ei Daniel:  Recte mentitus es et tu in caput
            tuum; manet enim angelus Dei, gladium habens, ut secet te medium et interficiat vos . </p>
          <p xml:id="dan13_60" n="60"> Exclamavit itaque omnis cœtus voce magna et benedixerunt Deo,
            qui salvat sperantes in se. </p>
          <p xml:id="dan13_61" n="61"> Et consurrexerunt adversum duos presbyteros — convicerat enim
            eos Daniel ex ore suo falsum dixisse testimonium — feceruntque eis, sicut male egerant
            adversum proximum, </p>
          <p xml:id="dan13_62" n="62"> ut facerent secundum legem Moysis; et interfecerunt eos, et
            salvatus est sanguis innoxius in die illa. </p>
          <p xml:id="dan13_63" n="63"> Helcias autem et uxor eius laudaverunt Deum pro filia sua
            Susanna, cum Ioachim marito eius et cognatis omnibus, quia non esset inventa in ea res
            turpis. </p>
          <p xml:id="dan13_64" n="64"> Daniel autem factus est magnus in conspectu populi a die illa
            et deinceps.</p>
        </div>
        <div xml:id="bibl-dan14" n="14">
          <head>Caput 14</head>
          <p xml:id="dan14_1" n="1"> Et rex Astyages appositus est ad patres suos, et suscepit Cyrus
            Perses regnum eius. </p>
          <p xml:id="dan14_2" n="2"> Erat autem Daniel conviva regis et honoratus super omnes amicos
            eius. </p>
          <p xml:id="dan14_3" n="3"> Erat quoque idolum nomine Bel apud Babylonios, ct impendebantur
            in eo per dies singulos similae artabae duodecim et oves quadraginta vinique metretae sex. </p>
          <p xml:id="dan14_4" n="4"> Rex quoque colebat eum et ibat per singulos dies adorare eum;
            porro Daniel adorabat Deum suum. Dixitque ei rex:  Quare non adoras Bel? . </p>
          <p xml:id="dan14_5" n="5"> Qui respondens ait ei:  Quia non colo idola manufacta sed
            viventem Deum, qui creavit caelum et terram et habet potestatem omnis carnis . </p>
          <p xml:id="dan14_6" n="6"> Et dixit ad eum rex: “Non tibi videtur esse Bel vivens deus? An
            non vides, quanta comedat et bibat cotidie? . </p>
          <p xml:id="dan14_7" n="7"> Et ait Daniel arridens:  Ne erres, rex; iste enim intrinsecus
            luteus est et forinsecusaereus, neque comedit neque bibit aliquando . </p>
          <p xml:id="dan14_8" n="8"> Et iratus rex vocavit sacerdotes eius et ait eis:  Nisi
            dixeritis mihi, quis est qui comedat impensas has, moriemini; </p>
          <p xml:id="dan14_9" n="9"> si autem ostenderitis quoniam Bel comedat haec, morietur Daniel,
            quia blasphemavit in Bel . Et dixit Daniel regi:  Fiat iuxta verbum tuum . </p>
          <p xml:id="dan14_10" n="10"> Erant autem sacerdotes Bel septuaginta, exceptis uxoribus et
            parvulis et filiis. Et venit rex cum Daniele in templum Belis. </p>
          <p xml:id="dan14_11" n="11"> Et dixerunt sacerdotes Belis:  Ecce nos egredimur foras; et
            tu, rex, affer escas et vinum miscens pone et claude ostium et signa anulo tuo; </p>
          <p xml:id="dan14_12" n="12"> et, cum ingressus fueris mane, nisi inveneris omnia comesta a
            Bel, morte moriemur, vel Daniel, qui mentitus est adversum nos . </p>
          <p xml:id="dan14_13" n="13"> Contemnebant autem, quia fecerant sub mensa absconditum
            introitum et per illum ingrediebantur semper et devorabant ea. </p>
          <p xml:id="dan14_14" n="14"> Factum est igitur, postquam egressi sunt illi, et rex posuit
            cibos ante Bel; et praecepit Daniel pueris suis, et attulerunt cinerem et cribraverunt
            per totum templum coram rege solo et egressi clauserunt ostium et signantes anulo regis
            abierunt. </p>
          <p xml:id="dan14_15" n="15"> Sacerdotes autem ingressi sunt nocte iuxta consuetudinem suam
            et uxores et filii eorum et comederunt omnia et biberunt. </p>
          <p xml:id="dan14_16" n="16"> Surrexit autem rex primo diluculo, et Daniel cum eo; </p>
          <p xml:id="dan14_17" n="17"> et ait rex:  Salvane sunt signa, Daniel? . Qui respondit:
             Salva, rex . </p>
          <p xml:id="dan14_18" n="18"> Statimque cum aperuisset ostium, intuitus rex mensam,
            exclamavit voce magna:  Magnus es, Bel, et non est apud te dolus quisquam . </p>
          <p xml:id="dan14_19" n="19"> Et risit Daniel et tenuit regem, ne ingrederetur intro, et
            dixit:  Ecce pavimentum; animadverte, cuius vestigia sunt haec . </p>
          <p xml:id="dan14_20" n="20"> Et dixit rex:  Video vestigia virorum et mulierum et
            infantium . Et iratus est rex. </p>
          <p xml:id="dan14_21" n="21"> Tunc apprehendit sacerdotes et uxores et filios eorum, et
            ostenderunt ei abscondita ostiola, per quae ingrediebantur et consumebant, quae erant
            super mensam. </p>
          <p xml:id="dan14_22" n="22"> Occidit ergo illos rex et tradidit Bel in potestate Danieli,
            qui subvertit eum et templum eius. </p>
          <p xml:id="dan14_23" n="23"> Et erat draco magnus, et colebant eum Babylonii. </p>
          <p xml:id="dan14_24" n="24"> Et dixit rex Danieli:  Non potes dicere quia iste non sit
            deus vivens; adora ergo eum . </p>
          <p xml:id="dan14_25" n="25"> Dixitque Daniel:  Dominum Deum meum adoro, quia ipse est
            Deus vivens. </p>
          <p xml:id="dan14_26" n="26"> Tu autem, rex, da mihi potestatem, et interficiam draconem
            absque gladio et fuste . Et ait rex:  Do tibi . </p>
          <p xml:id="dan14_27" n="27"> Tulit ergo Daniel picem et adipem et pilos et coxit pariter;
            fecitque massas et dedit in os draconis et, cum comedisset, diruptus est draco. Et
            dixit:  Ecce quae colebatis . </p>
          <p xml:id="dan14_28" n="28"> Cum audissent Babylonii, indignati sunt vehementer et
            congregati adversum regem dixerunt: “Iudaeus factus est rex; Bel destruxit, draconem
            interfecit et sacerdotes occidit . </p>
          <p xml:id="dan14_29" n="29"> Et dixerunt, cum venissent ad regem:  Trade nobis Danielem;
            alioquin interficiemus te et domum tuam . </p>
          <p xml:id="dan14_30" n="30"> Vidit ergo rex quod irruerent in eum vehementer et,
            necessitate compulsus, tradidit eis Danielem. </p>
          <p xml:id="dan14_31" n="31"> Qui miserunt eum in lacum leonum, et erat ibi diebus sex. </p>
          <p xml:id="dan14_32" n="32"> Porro in lacu erant septem leones, et dabantur eis cotidie
            duo corpora et duae oves; et tunc non data sunt eis, ut devorarent Danielem. </p>
          <p xml:id="dan14_33" n="33"> Erat autem Abacuc propheta in Iudaea et ipse coxerat pulmentum
            et intriverat panes in alveolo et ibat in campum, ut ferret messoribus. </p>
          <p xml:id="dan14_34" n="34"> Dixitque angelus Domini ad Abacuc:  Fer prandium, quod
            habes, in Babylonem Danieli, qui est in lacu leonum . </p>
          <p xml:id="dan14_35" n="35"> Et dixit Abacuc:  Domine, Babylonem non vidi et lacum
            nescio . </p>
          <p xml:id="dan14_36" n="36"> Et apprehendit eum angelus Domini in vertice eius et portavit
            eum capillo capitis sui posuitque eum in Babylone supra lacum in impetu spiritus sui. </p>
          <p xml:id="dan14_37" n="37"> Et clamavit Abacuc dicens:  Daniel, Daniel, tolle prandium,
            quod misit tibi Deus . </p>
          <p xml:id="dan14_38" n="38"> Et ait Daniel: “Recordatus es enim mei, Deus, et non
            dereliquisti diligentes te . </p>
          <p xml:id="dan14_39" n="39"> Surgensque Daniel comedit. Porro angelus Dei restituit Abacuc
            confestim in loco suo. </p>
          <p xml:id="dan14_40" n="40"> Venit ergo rex die septima, ut lugeret Danielem; et venit ad
            lacum et introspexit, et ecce Daniel sedens. </p>
          <p xml:id="dan14_41" n="41"> Et exclamavit rex voce magna dicens: “Magnus es, Domine, Deus
            Danielis, et non est alius praeter te . </p>
          <p xml:id="dan14_42" n="42"> Porro illos, qui perditionis eius causa fuerant, intromisit
            in lacum; et devorati sunt in momento coram eo.</p>
        </div>

      </div>
    </body>
  </text>
</TEI>
