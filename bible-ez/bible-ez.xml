<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Hesekiel</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-ez">
        <div xml:id="bible-ez1" n="1">
          <head>Caput 1</head>
          <p xml:id="ez1_1" n="1">et factum est in tricesimo anno in quarto mense in quinta mensis
            cum essem in medio captivorum iuxta fluvium Chobar aperti sunt caeli et vidi visiones
            Dei</p>
          <p xml:id="ez1_2" n="2">in quinta mensis ipse est annus quintus transmigrationis regis
            Ioachin</p>
          <p xml:id="ez1_3" n="3">factum est verbum Domini ad Hiezecihel filium Buzi sacerdotem in
            terra Chaldeorum secus flumen Chobar et facta est super eum ibi manus Domini</p>
          <p xml:id="ez1_4" n="4">et vidi et ecce ventus turbinis veniebat ab aquilone et nubes
            magna et ignis involvens et splendor in circuitu eius et de medio eius quasi species
            electri id est de medio ignis</p>
          <p xml:id="ez1_5" n="5">et ex medio eorum similitudo quattuor animalium et hic aspectus
            eorum similitudo hominis in eis</p>
          <p xml:id="ez1_6" n="6">et quattuor facies uni et quattuor pinnae uni</p>
          <p xml:id="ez1_7" n="7">et pedes eorum pedes recti et planta pedis eorum quasi planta
            pedis vituli et scintillae quasi aspectus aeris candentis</p>
          <p xml:id="ez1_8" n="8">et manus hominis sub pinnis eorum in quattuor partibus et facies
            et pinnas per quattuor partes habebant</p>
          <p xml:id="ez1_9" n="9">iunctaeque erant pinnae eorum alterius ad alterum non
            revertebantur cum incederent sed unumquodque ante faciem suam gradiebatur</p>
          <p xml:id="ez1_10" n="10">similitudo autem vultus eorum facies hominis et facies leonis a
            dextris ipsorum quattuor facies autem bovis a sinistris ipsorum quattuor et facies
            aquilae ipsorum quattuor</p>
          <p xml:id="ez1_11" n="11">et facies eorum et pinnae eorum extentae desuper duae pinnae
            singulorum iungebantur et duae tegebant corpora eorum</p>
          <p xml:id="ez1_12" n="12">et unumquodque coram facie sua ambulabat ubi erat impetus
            spiritus illuc gradiebantur nec revertebantur cum ambularent</p>
          <p xml:id="ez1_13" n="13">et similitudo animalium aspectus eorum quasi carbonum ignis
            ardentium et quasi aspectus lampadarum haec erat visio discurrens in medio animalium
            splendor ignis et de igne fulgor egrediens</p>
          <p xml:id="ez1_14" n="14">et animalia ibant et revertebantur in similitudinem fulguris
            coruscantis</p>
          <p xml:id="ez1_15" n="15">cumque aspicerem animalia apparuit rota una super terram iuxta
            animalia habens quattuor facies</p>
          <p xml:id="ez1_16" n="16">et aspectus rotarum et opus earum quasi visio maris et una
            similitudo ipsarum quattuor et aspectus earum et opera quasi sit rota in medio rotae</p>
          <p xml:id="ez1_17" n="17">per quattuor partes earum euntes ibant et non revertebantur cum
            ambularent</p>
          <p xml:id="ez1_18" n="18">statura quoque erat rotis et altitudo et horribilis aspectus et
            totum corpus plenum oculis in circuitu ipsarum quattuor</p>
          <p xml:id="ez1_19" n="19">cumque ambularent animalia ambulabant pariter et rotae iuxta ea
            et cum elevarentur animalia de terra elevabantur simul et rotae</p>
          <p xml:id="ez1_20" n="20">quocumque ibat spiritus illuc eunte spiritu et rotae pariter
            levabantur sequentes eum spiritus enim vitae erat in rotis</p>
          <p xml:id="ez1_21" n="21">cum euntibus ibant et cum stantibus stabant et cum elevatis a
            terra pariter elevabantur et rotae sequentes ea quia spiritus vitae erat in rotis</p>
          <p xml:id="ez1_22" n="22">et similitudo super caput animalium firmamenti quasi aspectus
            cristalli horribilis et extenti super capita eorum desuper</p>
          <p xml:id="ez1_23" n="23">sub firmamento autem pinnae eorum rectae alterius ad alterum
            unumquodque duabus alis velabat corpus suum et alterum similiter velabatur</p>
          <p xml:id="ez1_24" n="24">et audiebam sonum alarum quasi sonum aquarum multarum quasi
            sonum sublimis Dei cum ambularent quasi sonus erat multitudinis ut sonus castrorum
            cumque starent dimittebantur pinnae eorum</p>
          <p xml:id="ez1_25" n="25">nam cum fieret vox supra firmamentum quod erat super caput eorum
            stabant et submittebant alas suas</p>
          <p xml:id="ez1_26" n="26">et super firmamentum quod erat inminens capiti eorum quasi
            aspectus lapidis sapphyri similitudo throni et super similitudinem throni similitudo
            quasi aspectus hominis desuper</p>
          <p xml:id="ez1_27" n="27">et vidi quasi speciem electri velut aspectum ignis intrinsecus
            eius per circuitum a lumbis eius et desuper et a lumbis eius usque deorsum vidi quasi
            speciem ignis splendentis in circuitu</p>
          <p xml:id="ez1_28" n="28">velut aspectum arcus cum fuerit in nube in die pluviae hic erat
            aspectus splendoris per gyrum</p>
        </div>
        <div xml:id="bible-ez2" n="2">
          <head>Caput 2</head>
          <p xml:id="ez2_1" n="1">haec visio similitudinis gloriae Domini et vidi et cecidi in
            faciem meam et audivi vocem loquentis et dixit ad me fili hominis sta supra pedes tuos
            et loquar tecum</p>
          <p xml:id="ez2_2" n="2">et ingressus est in me spiritus postquam locutus est mihi et
            statuit me supra pedes meos et audivi loquentem ad me</p>
          <p xml:id="ez2_3" n="3">et dicentem fili hominis mitto ego te ad filios Israhel ad gentes
            apostatrices quae recesserunt a me patres eorum praevaricati sunt pactum meum usque ad
            diem hanc</p>
          <p xml:id="ez2_4" n="4">et filii dura facie et indomabili corde sunt ad quos ego mitto te
            et dices ad eos haec dicit Dominus Deus</p>
          <p xml:id="ez2_5" n="5">si forte vel ipsi audiant et si forte quiescant quoniam domus
            exasperans est et scient quia propheta fuerit in medio eorum</p>
          <p xml:id="ez2_6" n="6">tu ergo fili hominis ne timeas eos neque sermones eorum metuas
            quoniam increduli et subversores sunt tecum et cum scorpionibus habitas verba eorum ne
            timeas et vultus eorum ne formides quia domus exasperans est</p>
          <p xml:id="ez2_7" n="7">loqueris ergo verba mea ad eos si forte audiant et quiescant
            quoniam inritatores sunt</p>
          <p xml:id="ez2_8" n="8">tu autem fili hominis audi quaecumque loquor ad te et noli esse
            exasperans sicut domus exasperatrix est aperi os tuum et comede quaecumque ego do
            tibi</p>
          <p xml:id="ez2_9" n="9">et vidi et ecce manus missa ad me in qua erat involutus liber et
            expandit illum coram me qui erat scriptus intus et foris et scriptae erant in eo
            lamentationes et carmen et vae</p>
        </div>
        <div xml:id="bible-ez3" n="3">
          <head>Caput 3</head>
          <p xml:id="ez3_1" n="1">et dixit ad me fili hominis quodcumque inveneris comede comede
            volumen istud et vadens loquere ad filios Israhel</p>
          <p xml:id="ez3_2" n="2">et aperui os meum et cibavit me volumine illo</p>
          <p xml:id="ez3_3" n="3">et dixit ad me fili hominis venter tuus comedet et viscera tua
            conplebuntur volumine isto quod ego do tibi et comedi illud et factum est in ore meo
            sicut mel dulce</p>
          <p xml:id="ez3_4" n="4">et dixit ad me fili hominis vade ad domum Israhel et loqueris
            verba mea ad eos</p>
          <p xml:id="ez3_5" n="5">non enim ad populum profundi sermonis et ignotae linguae tu
            mitteris ad domum Israhel</p>
          <p xml:id="ez3_6" n="6">neque ad populos multos profundi sermonis et ignotae linguae
            quorum non possis audire sermones et si ad illos mittereris ipsi audirent te</p>
          <p xml:id="ez3_7" n="7">domus autem Israhel nolent audire te quia nolunt audire me omnis
            quippe domus Israhel adtrita fronte est et duro corde</p>
          <p xml:id="ez3_8" n="8">ecce dedi faciem tuam valentiorem faciebus eorum et frontem tuam
            duriorem frontibus eorum</p>
          <p xml:id="ez3_9" n="9">ut adamantem et ut silicem dedi faciem tuam ne timeas eos neque
            metuas a facie eorum quia domus exasperans est</p>
          <p xml:id="ez3_10" n="10">et dixit ad me fili hominis omnes sermones meos quos loquor ad
            te adsume in corde tuo et auribus tuis audi</p>
          <p xml:id="ez3_11" n="11">et vade ingredere ad transmigrationem ad filios populi tui et
            loqueris ad eos et dices eis haec dicit Dominus Deus si forte audiant et quiescant</p>
          <p xml:id="ez3_12" n="12">et adsumpsit me spiritus et audivi post me vocem commotionis
            magnae benedicta gloria Domini de loco suo</p>
          <p xml:id="ez3_13" n="13">et vocem alarum animalium percutientium alteram ad alteram et
            vocem rotarum sequentium animalia et vocem commotionis magnae</p>
          <p xml:id="ez3_14" n="14">spiritus quoque levavit me et adsumpsit me et abii amarus in
            indignatione spiritus mei manus enim Domini erat mecum confortans me</p>
          <p xml:id="ez3_15" n="15">et veni ad transmigrationem acervum novarum frugum ad eos qui
            habitabant iuxta flumen Chobar et sedi ubi illi sedebant et mansi ibi septem diebus
            maerens in medio eorum</p>
          <p xml:id="ez3_16" n="16">cum autem pertransissent septem dies factum est verbum Domini ad
            me dicens</p>
          <p xml:id="ez3_17" n="17">fili hominis speculatorem dedi te domui Israhel et audies de ore
            meo verbum et adnuntiabis eis ex me</p>
          <p xml:id="ez3_18" n="18">si dicente me ad impium morte morieris non adnuntiaveris ei
            neque locutus fueris ut avertatur a via sua impia et vivat ipse impius in iniquitate sua
            morietur sanguinem autem eius de manu tua requiram</p>
          <p xml:id="ez3_19" n="19">si autem tu adnuntiaveris impio et ille non fuerit conversus ab
            impietate sua et via sua impia ipse quidem in iniquitate sua morietur tu autem animam
            tuam liberasti</p>
          <p xml:id="ez3_20" n="20">sed et si conversus iustus a iustitia sua fecerit iniquitatem
            ponam offendiculum coram eo ipse morietur quia non adnuntiasti ei in peccato suo
            morietur et non erunt in memoria iustitiae eius quas fecit sanguinem vero eius de manu
            tua requiram</p>
          <p xml:id="ez3_21" n="21">si autem tu adnuntiaveris iusto ut non peccet iustus et ille non
            peccaverit vivens vivet quia adnuntiasti ei et tu animam tuam liberasti</p>
          <p xml:id="ez3_22" n="22">et facta est super me manus Domini et dixit ad me surgens
            egredere in campum et ibi loquar tecum</p>
          <p xml:id="ez3_23" n="23">et surgens egressus sum in campum et ecce ibi gloria Domini
            stabat quasi gloria quam vidi iuxta fluvium Chobar et cecidi in faciem meam</p>
          <p xml:id="ez3_24" n="24">et ingressus est in me spiritus et statuit me super pedes meos
            et locutus est mihi et dixit ad me ingredere et includere in medio domus tuae</p>
          <p xml:id="ez3_25" n="25">et tu fili hominis ecce data sunt super te vincula et ligabunt
            te in eis et non egredieris in medio eorum</p>
          <p xml:id="ez3_26" n="26">et linguam tuam adherescere faciam palato tuo et eris mutus nec
            quasi vir obiurgans quia domus exasperans est</p>
          <p xml:id="ez3_27" n="27">cum autem locutus fuero tibi aperiam os tuum et dices ad eos
            haec dicit Dominus Deus qui audit audiat et qui quiescit quiescat quia domus exasperans
            est</p>
        </div>
        <div xml:id="bible-ez4" n="4">
          <head>Caput 4</head>
          <p xml:id="ez4_1" n="1">et tu fili hominis sume tibi laterem et pones eum coram te et
            describes in eo civitatem Hierusalem</p>
          <p xml:id="ez4_2" n="2">et ordinabis adversus eam obsidionem et aedificabis munitiones et
            conportabis aggerem et dabis contra eam castra et pones arietes in gyro</p>
          <p xml:id="ez4_3" n="3">et tu sume tibi sartaginem ferream et pones eam murum ferreum
            inter te et inter civitatem et obfirmabis faciem tuam ad eam et erit in obsidionem et
            circumdabis eam signum est domui Israhel</p>
          <p xml:id="ez4_4" n="4">et tu dormies super latus tuum sinistrum et pones iniquitates
            domus Israhel super eo numero dierum quibus dormies super illud et adsumes iniquitatem
            eorum</p>
          <p xml:id="ez4_5" n="5">ego autem dedi tibi annos iniquitatis eorum numero dierum
            trecentos et nonaginta dies et portabis iniquitatem domus Israhel</p>
          <p xml:id="ez4_6" n="6">et cum conpleveris haec dormies super latus tuum dextrum secundo
            et adsumes iniquitatem domus Iuda quadraginta diebus diem pro anno diem inquam pro anno
            dedi tibi</p>
          <p xml:id="ez4_7" n="7">et ad obsidionem Hierusalem convertes faciem tuam et brachium tuum
            erit exertum et prophetabis adversus eam</p>
          <p xml:id="ez4_8" n="8">ecce circumdedi te vinculis et non te convertes a latere tuo in
            latus aliud donec conpleas dies obsidionis tuae</p>
          <p xml:id="ez4_9" n="9">et tu sume tibi frumentum et hordeum et fabam et lentem et milium
            et viciam et mittes ea in vas unum et facies tibi panes numero dierum quibus dormies
            super latus tuum trecentis et nonaginta diebus comedes illud</p>
          <p xml:id="ez4_10" n="10">cibus autem tuus quo vesceris erit in pondere viginti stateres
            in die a tempore usque ad tempus comedes illud</p>
          <p xml:id="ez4_11" n="11">et aquam in mensura bibes sextam partem hin a tempore usque ad
            tempus bibes illud</p>
          <p xml:id="ez4_12" n="12">et quasi subcinericium hordiacium comedes illud et stercore quod
            egredietur de homine operies illud in oculis eorum</p>
          <p xml:id="ez4_13" n="13">et dixit Dominus sic comedent filii Israhel panem suum pollutum
            inter gentes ad quas eiciam eos</p>
          <p xml:id="ez4_14" n="14">et dixi ha ha ha Domine Deus ecce anima mea non est polluta et
            morticinum et laceratum a bestiis non comedi ab infantia mea usque nunc et non est
            ingressa os meum omnis caro inmunda</p>
          <p xml:id="ez4_15" n="15">et dixit ad me ecce dedi tibi fimum boum pro stercoribus humanis
            et facies panem tuum in eo</p>
          <p xml:id="ez4_16" n="16">et dixit ad me fili hominis ecce ego conteram baculum panis in
            Hierusalem et comedent panem in pondere et in sollicitudine et aquam in mensura et in
            angustia bibent</p>
          <p xml:id="ez4_17" n="17">ut deficientibus pane et aqua corruat unusquisque ad fratrem
            suum et contabescant in iniquitatibus suis</p>
        </div>
        <div xml:id="bible-ez5" n="5">
          <head>Caput 5</head>
          <p xml:id="ez5_1" n="1">et tu fili hominis sume tibi gladium acutum radentem pilos adsumes
            eum et duces per caput tuum et per barbam tuam et adsumes tibi stateram ponderis et
            divides eos</p>
          <p xml:id="ez5_2" n="2">tertiam partem igni conbures in medio civitatis iuxta conpletionem
            dierum obsidionis et adsumens tertiam partem concides gladio in circuitu eius tertiam
            vero aliam disperges in ventum et gladium nudabo post eos</p>
          <p xml:id="ez5_3" n="3">et sumes inde parvum numerum et ligabis eos in summitate pallii
            tui</p>
          <p xml:id="ez5_4" n="4">et ex eis rursum tolles et proicies in medio ignis et conbures eos
            igni ex eo egredietur ignis in omnem domum Israhel</p>
          <p xml:id="ez5_5" n="5">haec dicit Dominus Deus ista est Hierusalem in medio gentium posui
            eam et in circuitu eius terras</p>
          <p xml:id="ez5_6" n="6">et contempsit iudicia mea ut plus esset impia quam gentes et
            praecepta mea ultra quam terrae quae in circuitu eius sunt iudicia enim mea proiecerunt
            et in praeceptis meis non ambulaverunt</p>
          <p xml:id="ez5_7" n="7">idcirco haec dicit Dominus Deus quia superastis gentes quae in
            circuitu vestro sunt in praeceptis meis non ambulastis et iudicia mea non fecistis et
            iuxta iudicia gentium quae in circuitu vestro sunt non estis operati</p>
          <p xml:id="ez5_8" n="8">ideo haec dicit Dominus Deus ecce ego ad te et ipse ego faciam in
            medio tui iudicia in oculis gentium</p>
          <p xml:id="ez5_9" n="9">et faciam in te quae non feci et quibus similia ultra non faciam
            propter omnes abominationes tuas</p>
          <p xml:id="ez5_10" n="10">ideo patres comedent filios in medio tui et filii comedent
            patres suos et faciam in te iudicia et ventilabo universas reliquias tuas in omnem
            ventum</p>
          <p xml:id="ez5_11" n="11">idcirco vivo ego dicit Dominus Deus nisi pro eo quod sanctum
            meum violasti in omnibus offensionibus tuis et in omnibus abominationibus tuis ego
            quoque confringam et non parcet oculus meus et non miserebor</p>
          <p xml:id="ez5_12" n="12">tertia tui pars peste morietur et fame consumetur in medio tui
            et tertia tui pars gladio cadet in circuitu tuo tertiam vero partem tuam in omnem ventum
            dispergam et gladium evaginabo post eos</p>
          <p xml:id="ez5_13" n="13">et conpleam furorem meum et requiescere faciam indignationem
            meam in eis et consolabor et scient quia ego Dominus locutus sum in zelo meo cum
            implevero indignationem meam in eis</p>
          <p xml:id="ez5_14" n="14">et dabo te in desertum et in obprobrium in gentibus quae in
            circuitu tuo sunt in conspectu omnis praetereuntis</p>
          <p xml:id="ez5_15" n="15">et eris obprobrium et blasphemia exemplum et stupor in gentibus
            quae in circuitu tuo sunt cum fecero in te iudicia in furore et in indignatione et in
            increpationibus irae</p>
          <p xml:id="ez5_16" n="16">ego Dominus locutus sum quando misero sagittas famis pessimas in
            eos quae erunt mortiferae et quas mittam ut disperdam vos et famem congregabo super vos
            et conteram vobis baculum panis</p>
          <p xml:id="ez5_17" n="17">et inmittam in vos famem et bestias pessimas usque ad
            internicionem et pestilentia et sanguis transibunt per te et gladium inducam super te
            ego Dominus locutus sum</p>
        </div>
        <div xml:id="bible-ez6" n="6">
          <head>Caput 6</head>
          <p xml:id="ez6_1" n="1">et factus est sermo Domini ad me dicens</p>
          <p xml:id="ez6_2" n="2">fili hominis pone faciem tuam ad montes Israhel et prophetabis ad
            eos</p>
          <p xml:id="ez6_3" n="3">et dices montes Israhel audite verbum Domini Dei haec dicit
            Dominus Deus montibus et collibus rupibus et vallibus ecce ego inducam super vos gladium
            et disperdam excelsa vestra</p>
          <p xml:id="ez6_4" n="4">et demoliar aras vestras et confringentur simulacra vestra et
            deiciam interfectos vestros ante idola vestra</p>
          <p xml:id="ez6_5" n="5">et dabo cadavera filiorum Israhel ante faciem simulacrorum
            vestrorum et dispergam ossa vestra circum aras vestras</p>
          <p xml:id="ez6_6" n="6">in omnibus habitationibus vestris urbes desertae erunt et excelsa
            demolientur et dissipabuntur et interibunt arae vestrae et confringentur et cessabunt
            idola vestra et conterentur delubra vestra et delebuntur opera vestra</p>
          <p xml:id="ez6_7" n="7">et cadet interfectus in medio vestri et scietis quoniam ego
            Dominus</p>
          <p xml:id="ez6_8" n="8">et relinquam in vobis eos qui fugerint gladium in gentibus cum
            dispersero vos in terris</p>
          <p xml:id="ez6_9" n="9">et recordabuntur mei liberati vestri in gentibus ad quas captivi
            ducti sunt quia contrivi cor eorum fornicans et recedens a me et oculos eorum
            fornicantes post idola sua et displicebunt sibimet super malis quae fecerunt in
            universis abominationibus suis</p>
          <p xml:id="ez6_10" n="10">et scient quia ego Dominus non frustra locutus sum ut facerem
            eis malum hoc</p>
          <p xml:id="ez6_11" n="11">haec dicit Dominus Deus percute manu tua et adlide pedem tuum et
            dic eheu ad omnes abominationes malorum domus Israhel qui gladio fame peste ruituri
            sunt</p>
          <p xml:id="ez6_12" n="12">qui longe est peste morietur qui autem prope gladio corruet et
            qui relictus fuerit et obsessus fame morietur et conpleam indignationem meam in eis</p>
          <p xml:id="ez6_13" n="13">et scietis quia ego Dominus cum fuerint interfecti vestri in
            medio idolorum vestrorum in circuitu ararum vestrarum in omni colle excelso in cunctis
            summitatibus montium et subtus omne lignum nemorosum et subtus universam quercum
            frondosam locum ubi accenderunt tura redolentia universis idolis suis</p>
          <p xml:id="ez6_14" n="14">et extendam manum meam super eos et faciam terram desolatam et
            destitutam a deserto Deblatha in omnibus habitationibus eorum et scient quia ego
            Dominus</p>
        </div>
        <div xml:id="bible-ez7" n="7">
          <head>Caput 7</head>
          <p xml:id="ez7_1" n="1">et factus est sermo Domini ad me dicens</p>
          <p xml:id="ez7_2" n="2">et tu fili hominis haec dicit Dominus Deus terrae Israhel finis
            venit finis super quattuor plagas terrae</p>
          <p xml:id="ez7_3" n="3">nunc finis super te et emittam furorem meum in te et iudicabo te
            iuxta vias tuas et ponam contra te omnes abominationes tuas</p>
          <p xml:id="ez7_4" n="4">et non parcet oculus meus super te et non miserebor sed vias tuas
            ponam super te et abominationes tuae in medio tui erunt et scietis quia ego Dominus</p>
          <p xml:id="ez7_5" n="5">haec dicit Dominus Deus adflictio una adflictio ecce venit</p>
          <p xml:id="ez7_6" n="6">finis venit venit finis evigilavit adversum te ecce venit</p>
          <p xml:id="ez7_7" n="7">venit contractio super te qui habitas in terra venit tempus prope
            est dies occisionis et non gloriae montium</p>
          <p xml:id="ez7_8" n="8">nunc de propinquo effundam iram meam super te et conpleam furorem
            meum in te et iudicabo te iuxta vias tuas et inponam tibi omnia scelera tua</p>
          <p xml:id="ez7_9" n="9">et non parcet oculus meus neque miserebor sed vias tuas inponam
            tibi et abominationes tuae in medio tui erunt et scietis quia ego sum Dominus
            percutiens</p>
          <p xml:id="ez7_10" n="10">ecce dies ecce venit egressa est contractio floruit virga
            germinavit superbia</p>
          <p xml:id="ez7_11" n="11">iniquitas surrexit in virga impietatis non ex eis et non ex
            populo neque ex sonitu eorum et non erit requies in eis</p>
          <p xml:id="ez7_12" n="12">venit tempus adpropinquavit dies qui emit non laetetur et qui
            vendit non lugeat quia ira super omnem populum eius</p>
          <p xml:id="ez7_13" n="13">quia qui vendit ad id quod vendidit non revertetur et adhuc in
            viventibus vita eorum visio enim ad omnem multitudinem eius non regredietur et vir in
            iniquitate vitae suae non confortabitur</p>
          <p xml:id="ez7_14" n="14">canite tuba praeparentur omnes et non est qui vadat ad proelium
            ira enim mea super universum populum eius</p>
          <p xml:id="ez7_15" n="15">gladius foris pestis et fames intrinsecus qui in agro est gladio
            morietur et qui in civitate pestilentia et fame devorabuntur</p>
          <p xml:id="ez7_16" n="16">et salvabuntur qui fugerint ex eis et erunt in montibus quasi
            columbae convallium omnes trepidi unusquisque in iniquitate sua</p>
          <p xml:id="ez7_17" n="17">omnes manus dissolventur et omnia genua fluent aquis</p>
          <p xml:id="ez7_18" n="18">et accingent se ciliciis et operiet eos formido et in omni facie
            confusio et in universis capitibus eorum calvitium</p>
          <p xml:id="ez7_19" n="19">argentum eorum foris proicietur et aurum eorum in sterquilinium
            erit argentum eorum et aurum eorum non valebit liberare eos in die furoris Domini animam
            suam non saturabunt et ventres eorum non implebuntur quia scandalum iniquitatis eorum
            factum est</p>
          <p xml:id="ez7_20" n="20">et ornamentum monilium suorum in superbiam posuerunt et imagines
            abominationum suarum et simulacrorum fecerunt ex eo propter hoc dedi eis illud in
            inmunditiam</p>
          <p xml:id="ez7_21" n="21">et dabo illud in manus alienorum ad diripiendum et impiis terrae
            in praedam et contaminabunt illud</p>
          <p xml:id="ez7_22" n="22">et avertam faciem meam ab eis et violabunt arcanum meum et
            introibunt in illud emissarii et contaminabunt illud</p>
          <p xml:id="ez7_23" n="23">fac conclusionem quoniam terra plena est iudicio sanguinum et
            civitas plena iniquitate</p>
          <p xml:id="ez7_24" n="24">et adducam pessimos de gentibus et possidebunt domos eorum et
            quiescere faciam superbiam potentium et possidebunt sanctuaria eorum</p>
          <p xml:id="ez7_25" n="25">angustia superveniente requirent pacem et non erit</p>
          <p xml:id="ez7_26" n="26">conturbatio super conturbationem veniet et auditus super auditum
            et quaerent visionem de propheta et lex peribit a sacerdote et consilium a
            senioribus</p>
          <p xml:id="ez7_27" n="27">rex lugebit et princeps induetur maerore et manus populi terrae
            conturbabuntur secundum viam eorum faciam eis et secundum iudicia eorum iudicabo eos et
            scient quia ego Dominus</p>
        </div>
        <div xml:id="bible-ez8" n="8">
          <head>Caput 8</head>
          <p xml:id="ez8_1" n="1">et factum est in anno sexto in sexto mense in quinta mensis ego
            sedebam in domo mea et senes Iuda sedebant coram me et cecidit super me ibi manus Domini
            Dei</p>
          <p xml:id="ez8_2" n="2">et vidi et ecce similitudo quasi aspectus ignis ab aspectu
            lumborum eius et deorsum ignis et a lumbis eius et sursum quasi aspectus splendoris ut
            visio electri</p>
          <p xml:id="ez8_3" n="3">et emissa similitudo manus adprehendit me in cincinno capitis mei
            et elevavit me spiritus inter terram et caelum et adduxit in Hierusalem in visione Dei
            iuxta ostium interius quod respiciebat aquilonem ubi erat statutum idolum zeli ad
            provocandam aemulationem</p>
          <p xml:id="ez8_4" n="4">et ecce ibi gloria Dei Israhel secundum visionem quam videram in
            campo</p>
          <p xml:id="ez8_5" n="5">et dixit ad me fili hominis leva oculos tuos ad viam aquilonis et
            levavi oculos meos ad viam aquilonis et ecce ab aquilone portae altaris idolum zeli in
            ipso introitu</p>
          <p xml:id="ez8_6" n="6">et dixit ad me fili hominis putasne vides tu quid isti faciant
            abominationes magnas quas domus Israhel facit hic ut procul recedam a sanctuario meo et
            adhuc conversus videbis abominationes maiores</p>
          <p xml:id="ez8_7" n="7">et introduxit me ad ostium atrii et vidi et ecce foramen unum in
            pariete</p>
          <p xml:id="ez8_8" n="8">et dixit ad me fili hominis fode parietem et cum perfodissem
            parietem apparuit ostium unum</p>
          <p xml:id="ez8_9" n="9">et dixit ad me ingredere et vide abominationes pessimas quas isti
            faciunt hic</p>
          <p xml:id="ez8_10" n="10">et ingressus vidi et ecce omnis similitudo reptilium et
            animalium abominatio et universa idola domus Israhel depicta erant in pariete in
            circuitu per totum</p>
          <p xml:id="ez8_11" n="11">et septuaginta viri de senioribus domus Israhel et Hiezonias
            filius Saphan stabat in medio eorum stantium ante picturas et unusquisque habebat
            turibulum in manu sua et vapor nebulae de ture consurgebat</p>
          <p xml:id="ez8_12" n="12">et dixit ad me certe vides fili hominis quae seniores domus
            Israhel faciunt in tenebris unusquisque in abscondito cubiculi sui dicunt enim non videt
            Dominus nos dereliquit Dominus terram</p>
          <p xml:id="ez8_13" n="13">et dixit ad me adhuc conversus videbis abominationes maiores
            quas isti faciunt</p>
          <p xml:id="ez8_14" n="14">et introduxit me per ostium portae domus Domini quod respiciebat
            ad aquilonem et ecce ibi mulieres sedebant plangentes Adonidem</p>
          <p xml:id="ez8_15" n="15">et dixit ad me certe vidisti fili hominis adhuc conversus
            videbis abominationes maiores his</p>
          <p xml:id="ez8_16" n="16">et introduxit me in atrium domus Domini interius et ecce in
            ostio templi Domini inter vestibulum et altare quasi viginti quinque viri dorsa habentes
            contra templum Domini et facies ad orientem et adorabant ad ortum solis</p>
          <p xml:id="ez8_17" n="17">et dixit ad me certe vidisti fili hominis numquid leve est hoc
            domui Iuda ut facerent abominationes istas quas fecerunt hic quia replentes terram
            iniquitate conversi sunt ad inritandum me et ecce adplicant ramum ad nares suas</p>
          <p xml:id="ez8_18" n="18">ergo et ego faciam in furore non parcet oculus meus nec
            miserebor et cum clamaverint ad aures meas voce magna non exaudiam eos</p>
        </div>
        <div xml:id="bible-ez9" n="9">
          <head>Caput 9</head>
          <p xml:id="ez9_1" n="1">et clamavit in auribus meis voce magna dicens adpropinquaverunt
            visitationes urbis et unusquisque vas interfectionis habet in manu sua</p>
          <p xml:id="ez9_2" n="2">et ecce sex viri veniebant de via portae superioris quae respicit
            ad aquilonem et uniuscuiusque vas interitus in manu eius vir quoque unus in medio eorum
            vestitus lineis et atramentarium scriptoris ad renes eius et ingressi sunt et steterunt
            iuxta altare aereum</p>
          <p xml:id="ez9_3" n="3">et gloria Domini Israhel adsumpta est de cherub quae erat super
            eum ad limen domus et vocavit virum qui indutus erat lineis et atramentarium scriptoris
            habebat in lumbis suis</p>
          <p xml:id="ez9_4" n="4">et dixit Dominus ad eum transi per mediam civitatem in medio
            Hierusalem et signa thau super frontes virorum gementium et dolentium super cunctis
            abominationibus quae fiunt in medio eius</p>
          <p xml:id="ez9_5" n="5">et illis dixit audiente me transite per civitatem sequentes eum et
            percutite non parcat oculus vester neque misereamini</p>
          <p xml:id="ez9_6" n="6">senem adulescentulum et virginem parvulum et mulieres interficite
            usque ad internicionem omnem autem super quem videritis thau ne occidatis et a
            sanctuario meo incipite coeperunt ergo a viris senioribus qui erant ante faciem
            domus</p>
          <p xml:id="ez9_7" n="7">et dixit ad eos contaminate domum et implete atria interfectis
            egredimini et egressi sunt et percutiebant eos qui erant in civitate</p>
          <p xml:id="ez9_8" n="8">et caede conpleta remansi ego ruique super faciem meam et clamans
            aio heu heu heu Domine Deus ergone disperdes omnes reliquias Israhel effundens furorem
            tuum super Hierusalem</p>
          <p xml:id="ez9_9" n="9">et dixit ad me iniquitas domus Israhel et Iuda magna est nimis
            valde et repleta est terra sanguinibus et civitas repleta est aversione dixerunt enim
            dereliquit Dominus terram et Dominus non videt</p>
          <p xml:id="ez9_10" n="10">igitur et meus non parcet oculus neque miserebor viam eorum
            super caput eorum reddam</p>
          <p xml:id="ez9_11" n="11">et ecce vir qui indutus erat lineis qui habebat atramentarium in
            dorso suo respondit verbum dicens feci sicut praecepisti mihi</p>
        </div>
        <div xml:id="bible-ez10" n="10">
          <head>Caput 10</head>
          <p xml:id="ez10_1" n="1">et vidi et ecce in firmamento quod erat super caput cherubin
            quasi lapis sapphyrus quasi species similitudinis solii apparuit super ea</p>
          <p xml:id="ez10_2" n="2">et dixit ad virum qui indutus erat lineis et ait ingredere in
            medio rotarum quae sunt subtus cherub et imple manum tuam prunis ignis quae sunt inter
            cherubin et effunde super civitatem ingressusque est in conspectu meo</p>
          <p xml:id="ez10_3" n="3">cherubin autem stabant a dextris domus cum ingrederetur vir et
            nubes implevit atrium interius</p>
          <p xml:id="ez10_4" n="4">et elevata est gloria Domini desuper cherub ad limen domus et
            repleta est domus nube et atrium repletum est splendore gloriae Domini</p>
          <p xml:id="ez10_5" n="5">et sonitus alarum cherubin audiebatur usque ad atrium exterius
            quasi vox Dei omnipotentis loquentis</p>
          <p xml:id="ez10_6" n="6">cumque praecepisset viro qui indutus erat lineis dicens sume
            ignem de medio rotarum quae sunt inter cherubin ingressus ille stetit iuxta rotam</p>
          <p xml:id="ez10_7" n="7">et extendit cherub manum de medio cherubin ad ignem qui erat
            inter cherubin et sumpsit et dedit in manus eius qui indutus erat lineis qui accipiens
            egressus est</p>
          <p xml:id="ez10_8" n="8">et apparuit in cherubin similitudo manus hominis subtus pinnas
            eorum</p>
          <p xml:id="ez10_9" n="9">et vidi et ecce quattuor rotae iuxta cherubin rota una iuxta
            cherub unum et rota alia iuxta cherub unum species autem erat rotarum quasi visio
            lapidis chrysoliti</p>
          <p xml:id="ez10_10" n="10">et aspectus earum similitudo una quattuor quasi sit rota in
            medio rotae</p>
          <p xml:id="ez10_11" n="11">cumque ambularent in quattuor partes gradiebantur non
            revertebantur ambulantes sed ad locum ad quem ire declinabat quae prima erat sequebantur
            et ceterae nec convertebantur</p>
          <p xml:id="ez10_12" n="12">et omne corpus earum et colla et manus et pinnae et circuli
            plena erant oculis in circuitu quattuor rotarum</p>
          <p xml:id="ez10_13" n="13">et rotas istas vocavit volubiles audiente me</p>
          <p xml:id="ez10_14" n="14">quattuor autem facies habebat unum facies una facies cherub et
            facies secunda facies hominis et in tertio facies leonis et in quarto facies aquilae</p>
          <p xml:id="ez10_15" n="15">et elevata sunt cherubin ipsum est animal quod videram iuxta
            flumen Chobar</p>
          <p xml:id="ez10_16" n="16">cumque ambularent cherubin ibant pariter et rotae iuxta ea et
            cum levarent cherubin alas suas ut exaltarentur de terra non residebant rotae sed et
            ipsae iuxta erant</p>
          <p xml:id="ez10_17" n="17">stantibus illis stabant et cum elevatis elevabantur spiritus
            enim vitae erat in eis</p>
          <p xml:id="ez10_18" n="18">et egressa est gloria Domini a limine templi et stetit super
            cherubin</p>
          <p xml:id="ez10_19" n="19">et elevantia cherubin alas suas exaltata sunt a terra coram me
            et illis egredientibus rotae quoque subsecutae sunt et stetit in introitu portae domus
            Domini orientalis et gloria Dei Israhel erat super ea</p>
          <p xml:id="ez10_20" n="20">ipsum est animal quod vidi subter Deum Israhel iuxta fluvium
            Chobar et intellexi quia cherubin essent</p>
          <p xml:id="ez10_21" n="21">quattuor per quattuor vultus uni et quattuor alae uni et
            similitudo manus hominis sub alis eorum</p>
          <p xml:id="ez10_22" n="22">et similitudo vultuum eorum ipsi vultus quos videram iuxta
            fluvium Chobar et intuitus eorum et impetus singulorum ante faciem suam ingredi</p>
        </div>
        <div xml:id="bible-ez11" n="11">
          <head>Caput 11</head>
          <p xml:id="ez11_1" n="1">et elevavit me spiritus et introduxit me ad portam domus Domini
            orientalem quae respicit solis ortum et ecce in introitu portae viginti quinque viri et
            vidi in medio eorum Hiezoniam filium Azur et Pheltiam filium Banaiae principes
            populi</p>
          <p xml:id="ez11_2" n="2">dixitque ad me fili hominis hii viri qui cogitant iniquitatem et
            tractant consilium pessimum in urbe ista</p>
          <p xml:id="ez11_3" n="3">dicentes nonne dudum aedificatae sunt domus haec est lebes nos
            autem carnes</p>
          <p xml:id="ez11_4" n="4">idcirco vaticinare de eis vaticinare fili hominis</p>
          <p xml:id="ez11_5" n="5">et inruit in me spiritus Domini et dixit ad me loquere haec dicit
            Dominus sic locuti estis domus Israhel et cogitationes cordis vestri ego novi</p>
          <p xml:id="ez11_6" n="6">plurimos occidistis in urbe hac et implestis vias eius
            interfectis</p>
          <p xml:id="ez11_7" n="7">propterea haec dicit Dominus Deus interfecti vestri quos
            posuistis in medio eius hii sunt carnes et haec est lebes et educam vos de medio
            eius</p>
          <p xml:id="ez11_8" n="8">gladium metuistis et gladium inducam super vos ait Dominus
            Deus</p>
          <p xml:id="ez11_9" n="9">et eiciam vos de medio eius daboque vos in manu hostium et faciam
            in vobis iudicia</p>
          <p xml:id="ez11_10" n="10">gladio cadetis in finibus Israhel iudicabo vos et scietis quia
            ego Dominus</p>
          <p xml:id="ez11_11" n="11">haec non erit vobis in lebetem et vos non eritis in medio eius
            in carnes in finibus Israhel iudicabo vos</p>
          <p xml:id="ez11_12" n="12">et scietis quia ego Dominus qui in praeceptis meis non
            ambulastis et iudicia mea non fecistis sed iuxta iudicia gentium quae in circuitu vestro
            sunt estis operati</p>
          <p xml:id="ez11_13" n="13">et factum est cum prophetarem Pheltias filius Banaiae mortuus
            est et cecidi in faciem meam clamans voce magna et dixi heu heu heu Domine Deus
            consummationem tu facis reliquiarum Israhel</p>
          <p xml:id="ez11_14" n="14">et factum est verbum Domini ad me dicens</p>
          <p xml:id="ez11_15" n="15">fili hominis fratres tui fratres tui viri propinqui tui et
            omnis domus Israhel universi quibus dixerunt habitatores Hierusalem longe recedite a
            Domino nobis data est terra in possessionem</p>
          <p xml:id="ez11_16" n="16">propterea haec dicit Dominus Deus quia longe feci eos in
            gentibus et quia dispersi eos in terris ero eis in sanctificationem modicam in terris ad
            quas venerunt</p>
          <p xml:id="ez11_17" n="17">propterea loquere haec dicit Dominus Deus congregabo vos de
            populis et adunabo de terris in quibus dispersi estis daboque vobis humum Israhel</p>
          <p xml:id="ez11_18" n="18">et ingredientur illuc et auferent omnes offensiones cunctasque
            abominationes eius de illa</p>
          <p xml:id="ez11_19" n="19">et dabo eis cor unum et spiritum novum tribuam in visceribus
            eorum et auferam cor lapideum de carne eorum et dabo eis cor carneum</p>
          <p xml:id="ez11_20" n="20">ut in praeceptis meis ambulent et iudicia mea custodiant
            faciantque ea et sint mihi in populum et ego sim eis in Deum</p>
          <p xml:id="ez11_21" n="21">quorum cor post offendicula et abominationes suas ambulat horum
            viam in capite suo ponam dicit Dominus Deus</p>
          <p xml:id="ez11_22" n="22">et elevaverunt cherubin alas suas et rotae cum eis et gloria
            Dei Israhel erat super ea</p>
          <p xml:id="ez11_23" n="23">et ascendit gloria Domini de medio civitatis stetitque super
            montem qui est ad orientem urbis</p>
          <p xml:id="ez11_24" n="24">et spiritus levavit me adduxitque in Chaldeam ad
            transmigrationem in visione in spiritu Dei et sublata est a me visio quam videram</p>
          <p xml:id="ez11_25" n="25">et locutus sum ad transmigrationem omnia verba Domini quae
            ostenderat mihi</p>
        </div>
        <div xml:id="bible-ez12" n="12">
          <head>Caput 12</head>
          <p xml:id="ez12_1" n="1">et factus est sermo Domini ad me dicens</p>
          <p xml:id="ez12_2" n="2">fili hominis in medio domus exasperantis tu habitas qui oculos
            habent ad videndum et non vident et aures ad audiendum et non audiunt quia domus
            exasperans est</p>
          <p xml:id="ez12_3" n="3">tu ergo fili hominis fac tibi vasa transmigrationis et
            transmigrabis per diem coram eis transmigrabis autem de loco tuo ad locum alterum in
            conspectu eorum si forte aspiciant quia domus exasperans est</p>
          <p xml:id="ez12_4" n="4">et efferes foras vasa tua quasi vasa transmigrantis per diem in
            conspectu eorum tu autem egredieris vespere coram eis sicut egreditur migrans</p>
          <p xml:id="ez12_5" n="5">ante oculos eorum perfodi tibi parietem et egredieris per eum</p>
          <p xml:id="ez12_6" n="6">in conspectu eorum in umeris portaberis in caligine effereris
            faciem tuam velabis et non videbis terram quia portentum dedi te domui Israhel</p>
          <p xml:id="ez12_7" n="7">feci ergo sicut praeceperat mihi vasa mea protuli quasi vasa
            transmigrantis per diem et vespere perfodi mihi parietem manu in caligine egressus sum
            et in umeris portatus in conspectu eorum</p>
          <p xml:id="ez12_8" n="8">et factus est sermo Domini ad me mane dicens</p>
          <p xml:id="ez12_9" n="9">fili hominis numquid non dixerunt ad te domus Israhel domus
            exasperans quid tu facis</p>
          <p xml:id="ez12_10" n="10">dic ad eos haec dicit Dominus Deus super ducem onus istud qui
            est in Hierusalem et super omnem domum Israhel quae est in medio eorum</p>
          <p xml:id="ez12_11" n="11">dic ego portentum vestrum quomodo feci sic fiet illis in
            transmigrationem et captivitatem ibunt</p>
          <p xml:id="ez12_12" n="12">et dux qui est in medio eorum in umeris portabitur in caligine
            egredietur parietem perfodient ut educant eum facies eius operietur ut non videat oculo
            terram</p>
          <p xml:id="ez12_13" n="13">et extendam rete meum super illum et capietur in sagena mea et
            adducam eum in Babylonem in terram Chaldeorum et ipsam non videbit ibique morietur</p>
          <p xml:id="ez12_14" n="14">et omnes qui circa eum sunt praesidium eius et agmina eius
            dispergam in omnem ventum et gladium evaginabo post eos</p>
          <p xml:id="ez12_15" n="15">et scient quia ego Dominus quando dispersero illos in gentibus
            et disseminavero eos in terris</p>
          <p xml:id="ez12_16" n="16">et relinquam ex eis viros paucos a gladio et fame et
            pestilentia ut narrent omnia scelera eorum in gentibus ad quas ingredientur et scient
            quia ego Dominus</p>
          <p xml:id="ez12_17" n="17">et factus est sermo Domini ad me dicens</p>
          <p xml:id="ez12_18" n="18">fili hominis panem tuum in conturbatione comede sed et aquam
            tuam in festinatione et maerore bibe</p>
          <p xml:id="ez12_19" n="19">et dices ad populum terrae haec dicit Dominus Deus ad eos qui
            habitant in Hierusalem in terra Israhel panem suum in sollicitudine comedent et aquam
            suam in desolatione bibent ut desoletur terra a multitudine sua propter iniquitatem
            omnium qui habitant in ea</p>
          <p xml:id="ez12_20" n="20">et civitates quae nunc habitantur desolatae erunt terraque
            deserta et scietis quia ego Dominus</p>
          <p xml:id="ez12_21" n="21">et factus est sermo Domini ad me dicens</p>
          <p xml:id="ez12_22" n="22">fili hominis quod est proverbium istud vobis in terra Israhel
            dicentium in longum differentur dies et peribit omnis visio</p>
          <p xml:id="ez12_23" n="23">ideo dic ad eos haec dicit Dominus Deus quiescere faciam
            proverbium istud neque vulgo dicetur ultra in Israhel et loquere ad eos quod
            adpropinquaverint dies et sermo omnis visionis</p>
          <p xml:id="ez12_24" n="24">non enim erit ultra omnis visio cassa neque divinatio ambigua
            in medio filiorum Israhel</p>
          <p xml:id="ez12_25" n="25">quia ego Dominus loquar quodcumque locutus fuero verbum et fiet
            non prolongabitur amplius sed in diebus vestris domus exasperans loquar verbum et faciam
            illud dicit Dominus Deus</p>
          <p xml:id="ez12_26" n="26">et factus est sermo Domini ad me dicens</p>
          <p xml:id="ez12_27" n="27">fili hominis ecce domus Israhel dicentium visio quam hic videt
            in dies multos et in tempora longa iste prophetat</p>
          <p xml:id="ez12_28" n="28">propterea dic ad eos haec dicit Dominus Deus non prolongabitur
            ultra omnis sermo meus verbum quod locutus fuero conplebitur dicit Dominus Deus</p>
        </div>
        <div xml:id="bible-ez13" n="13">
          <head>Caput 13</head>
          <p xml:id="ez13_1" n="1">et factus est sermo Domini ad me dicens</p>
          <p xml:id="ez13_2" n="2">fili hominis vaticinare ad prophetas Israhel qui prophetant et
            dices prophetantibus de corde suo audite verbum Domini</p>
          <p xml:id="ez13_3" n="3">haec dicit Dominus Deus vae prophetis insipientibus qui sequuntur
            spiritum suum et nihil vident</p>
          <p xml:id="ez13_4" n="4">quasi vulpes in desertis prophetae tui Israhel erant</p>
          <p xml:id="ez13_5" n="5">non ascendistis ex adverso neque opposuistis murum pro domo
            Israhel ut staretis in proelio in die Domini</p>
          <p xml:id="ez13_6" n="6">vident vana et divinant mendacium dicentes ait Dominus cum
            Dominus non miserit eos et perseveraverunt confirmare sermonem</p>
          <p xml:id="ez13_7" n="7">numquid non visionem cassam vidistis et divinationem mendacem
            locuti estis et dicitis ait Dominus cum ego non sim locutus</p>
          <p xml:id="ez13_8" n="8">propterea haec dicit Dominus Deus quia locuti estis vana et
            vidistis mendacium ideo ecce ego ad vos ait Dominus Deus</p>
          <p xml:id="ez13_9" n="9">et erit manus mea super prophetas qui vident vana et divinant
            mendacium in concilio populi mei non erunt et in scriptura domus Israhel non scribentur
            nec in terra Israhel ingredientur et scietis quia ego Dominus Deus</p>
          <p xml:id="ez13_10" n="10">eo quod deceperint populum meum dicentes pax et non est pax et
            ipse aedificabat parietem illi autem liniebant eum luto absque paleis</p>
          <p xml:id="ez13_11" n="11">dic ad eos qui liniunt absque temperatura quod casurus sit erit
            enim imber inundans et dabo lapides praegrandes desuper inruentes et ventum procellae
            dissipantem</p>
          <p xml:id="ez13_12" n="12">siquidem ecce cecidit paries numquid non dicetur vobis ubi est
            litura quam levistis</p>
          <p xml:id="ez13_13" n="13">propterea haec dicit Dominus Deus et erumpere faciam spiritum
            tempestatum in indignatione mea et imber inundans in furore meo erit et lapides grandes
            in ira in consummationem</p>
          <p xml:id="ez13_14" n="14">et destruam parietem quem levistis absque temperamento et
            adaequabo eum terrae et revelabitur fundamentum eius et cadet et consumetur in medio
            eius et scietis quia ego sum Dominus</p>
          <p xml:id="ez13_15" n="15">et conplebo indignationem meam in parietem et in his qui linunt
            eum absque temperamento dicamque vobis non est paries et non sunt qui linunt eum</p>
          <p xml:id="ez13_16" n="16">prophetae Israhel qui prophetant ad Hierusalem et vident ei
            visionem pacis et non est pax ait Dominus Deus</p>
          <p xml:id="ez13_17" n="17">et tu fili hominis pone faciem tuam contra filias populi tui
            quae prophetant de corde suo et vaticinare super eas</p>
          <p xml:id="ez13_18" n="18">et dic haec ait Dominus Deus vae quae consuunt pulvillos sub
            omni cubito manus et faciunt cervicalia sub capite universae aetatis ad capiendas animas
            cum caperent animas populi mei vivificabant animas eorum</p>
          <p xml:id="ez13_19" n="19">et violabant me ad populum meum propter pugillum hordei et
            fragmen panis ut interficerent animas quae non moriuntur et vivificarent animas quae non
            vivunt mentientes populo meo credenti mendaciis</p>
          <p xml:id="ez13_20" n="20">propter hoc haec dicit Dominus Deus ecce ego ad pulvillos
            vestros quibus vos capitis animas volantes et disrumpam eos de brachiis vestris et
            dimittam animas quas vos capitis animas ad volandum</p>
          <p xml:id="ez13_21" n="21">et disrumpam cervicalia vestra et liberabo populum meum de manu
            vestra neque erunt ultra in manibus vestris ad praedandum et scietis quia ego
            Dominus</p>
          <p xml:id="ez13_22" n="22">pro eo quod maerere fecistis cor iusti mendaciter quem ego non
            contristavi et confortastis manus impii ut non reverteretur a via sua mala et
            viveret</p>
          <p xml:id="ez13_23" n="23">propterea vana non videbitis et divinationes non divinabitis
            amplius et eruam populum meum de manu vestra et scietis quoniam ego Dominus</p>
        </div>
        <div xml:id="bible-ez14" n="14">
          <head>Caput 14</head>
          <p xml:id="ez14_1" n="1">et venerunt ad me viri seniorum Israhel et sederunt coram me</p>
          <p xml:id="ez14_2" n="2">et factus est sermo Domini ad me dicens</p>
          <p xml:id="ez14_3" n="3">fili hominis viri isti posuerunt inmunditias suas in cordibus
            suis et scandalum iniquitatis suae statuerunt contra faciem suam numquid interrogatus
            respondebo eis</p>
          <p xml:id="ez14_4" n="4">propter hoc loquere eis et dices ad eos haec dicit Dominus Deus
            homo homo de domo Israhel qui posuerit inmunditias suas in corde suo et scandalum
            iniquitatis suae statuerit contra faciem suam et venerit ad prophetam interrogans per
            eum me ego Dominus respondebo ei in multitudine inmunditiarum suarum</p>
          <p xml:id="ez14_5" n="5">ut capiatur domus Israhel in corde suo quo recesserunt a me in
            cunctis idolis suis</p>
          <p xml:id="ez14_6" n="6">propterea dic ad domum Israhel haec dicit Dominus Deus
            convertimini et recedite ab idolis vestris et ab universis contaminationibus vestris
            avertite facies vestras</p>
          <p xml:id="ez14_7" n="7">quia homo homo de domo Israhel et de proselytis quicumque advena
            fuerit in Israhel si alienatus fuerit a me et posuerit idola sua in corde suo et
            scandalum iniquitatis suae statuerit contra faciem suam et venerit ad prophetam ut
            interroget per eum me ego Dominus respondebo ei per me</p>
          <p xml:id="ez14_8" n="8">et ponam faciem meam super hominem illum et faciam eum in
            exemplum et in proverbium et disperdam eum de medio populi mei et scietis quia ego
            Dominus</p>
          <p xml:id="ez14_9" n="9">et propheta cum erraverit et locutus fuerit verbum ego Dominus
            decepi prophetam illum et extendam manum meam super eum et delebo eum de medio populi
            mei Israhel</p>
          <p xml:id="ez14_10" n="10">et portabunt iniquitatem suam iuxta iniquitatem interrogantis
            sic iniquitas prophetae erit</p>
          <p xml:id="ez14_11" n="11">ut non erret ultra domus Israhel a me neque polluatur in
            universis praevaricationibus suis sed sit mihi in populum et ego sim eis in Deum ait
            Dominus exercituum</p>
          <p xml:id="ez14_12" n="12">et factus est sermo Domini ad me dicens</p>
          <p xml:id="ez14_13" n="13">fili hominis terra cum peccaverit mihi ut praevaricetur
            praevaricans extendam manum meam super eam et conteram virgam panis eius et inmittam in
            eam famem et interficiam de ea hominem et iumentum</p>
          <p xml:id="ez14_14" n="14">et si fuerint tres viri isti in medio eius Noe Danihel et Iob
            ipsi iustitia sua liberabunt animas suas ait Dominus exercituum</p>
          <p xml:id="ez14_15" n="15">quod si et bestias pessimas induxero super terram ut vastem eam
            et fuerit invia eo quod non sit pertransiens propter bestias</p>
          <p xml:id="ez14_16" n="16">tres viri isti qui fuerint in ea vivo ego dicit Dominus Deus
            quia nec filios nec filias liberabunt sed ipsi soli liberabuntur terra autem
            desolabitur</p>
          <p xml:id="ez14_17" n="17">vel si gladium induxero super terram illam et dixero gladio
            transi per terram et interfecero de ea hominem et iumentum</p>
          <p xml:id="ez14_18" n="18">et tres viri isti fuerint in medio eius vivo ego dicit Dominus
            Deus non liberabunt filios neque filias sed ipsi soli liberabuntur</p>
          <p xml:id="ez14_19" n="19">si autem et pestilentiam inmisero super terram illam et
            effudero indignationem meam super eam in sanguine ut auferam ex ea hominem et
            iumentum</p>
          <p xml:id="ez14_20" n="20">et Noe et Danihel et Iob fuerint in medio eius vivo ego dicit
            Dominus Deus quia filium et filiam non liberabunt sed ipsi iustitia sua liberabunt
            animas suas</p>
          <p xml:id="ez14_21" n="21">quoniam haec dicit Dominus Deus quod si et quattuor iudicia mea
            pessima gladium et famem et bestias malas et pestilentiam misero in Hierusalem ut
            interficiam de ea hominem et pecus</p>
          <p xml:id="ez14_22" n="22">tamen relinquetur in ea salvatio educentium filios et filias
            ecce ipsi egredientur ad vos et videbitis viam eorum et adinventiones eorum et
            consolabimini super malo quod induxi in Hierusalem in omnibus quae inportavi super
            eam</p>
          <p xml:id="ez14_23" n="23">et consolabuntur vos cum videritis viam eorum et adinventiones
            eorum et cognoscetis quod non frustra fecerim omnia quae feci in ea ait Dominus Deus</p>
        </div>
        <div xml:id="bible-ez15" n="15">
          <head>Caput 15</head>
          <p xml:id="ez15_1" n="1">et factus est sermo Domini ad me dicens</p>
          <p xml:id="ez15_2" n="2">fili hominis quid fiet ligno vitis ex omnibus lignis nemorum quae
            sunt inter ligna silvarum</p>
          <p xml:id="ez15_3" n="3">numquid tolletur de ea lignum ut fiat opus aut fabricabitur de ea
            paxillus ut dependeat in eo quodcumque vas</p>
          <p xml:id="ez15_4" n="4">ecce igni datum est in escam utramque partem eius consumpsit
            ignis et medietas eius redacta est in favillam numquid utile erit ad opus</p>
          <p xml:id="ez15_5" n="5">etiam cum esset integrum non erat aptum ad opus quanto magis cum
            ignis illud devoraverit et conbuserit nihil ex eo fiet operis</p>
          <p xml:id="ez15_6" n="6">propterea haec dicit Dominus Deus quomodo lignum vitis inter
            ligna silvarum quod dedi igni ad devorandum sic tradidi habitatores Hierusalem</p>
          <p xml:id="ez15_7" n="7">et ponam faciem meam in eos de igne egredientur et ignis consumet
            eos et scietis quia ego Dominus cum posuero faciem meam in eos</p>
          <p xml:id="ez15_8" n="8">et dedero terram inviam et desolatam eo quod praevaricatores
            extiterint dicit Dominus Deus</p>
        </div>
        <div xml:id="bible-ez16" n="16">
          <head>Caput 16</head>
          <p xml:id="ez16_1" n="1">et factus est sermo Domini ad me dicens</p>
          <p xml:id="ez16_2" n="2">fili hominis notas fac Hierusalem abominationes suas</p>
          <p xml:id="ez16_3" n="3">et dices haec dicit Dominus Deus Hierusalem radix tua et
            generatio tua de terra chananea pater tuus Amorreus et mater tua Cetthea</p>
          <p xml:id="ez16_4" n="4">et quando nata es in die ortus tui non est praecisus umbilicus
            tuus et in aqua non es lota in salutem nec sale salita nec involuta pannis</p>
          <p xml:id="ez16_5" n="5">non pepercit super te oculus ut facerem tibi unum de his
            miseratus tui sed proiecta es super faciem terrae in abiectione animae tuae in die qua
            nata es</p>
          <p xml:id="ez16_6" n="6">transiens autem per te vidi te conculcari in sanguine tuo et dixi
            tibi cum esses in sanguine tuo vive dixi inquam tibi in sanguine tuo vive</p>
          <p xml:id="ez16_7" n="7">multiplicatam quasi germen agri dedi te et multiplicata es et
            grandis effecta et ingressa es et pervenisti ad mundum muliebrem ubera tua intumuerunt
            et pilus tuus germinavit et eras nuda et confusionis plena</p>
          <p xml:id="ez16_8" n="8">et transivi per te et vidi te et ecce tempus tuum tempus amantium
            et expandi amictum meum super te et operui ignominiam tuam et iuravi tibi et ingressus
            sum pactum tecum ait Dominus Deus et facta es mihi</p>
          <p xml:id="ez16_9" n="9">et lavi te aqua et emundavi sanguinem tuum ex te et unxi te
            oleo</p>
          <p xml:id="ez16_10" n="10">et vestivi te discoloribus et calciavi te ianthino et cinxi te
            bysso et indui te subtilibus</p>
          <p xml:id="ez16_11" n="11">et ornavi te ornamento et dedi armillas in manibus tuis et
            torquem circa collum tuum</p>
          <p xml:id="ez16_12" n="12">et dedi inaurem super os tuum et circulos auribus tuis et
            coronam decoris in capite tuo</p>
          <p xml:id="ez16_13" n="13">et ornata es auro et argento et vestita es bysso et polymito et
            multicoloribus similam et mel et oleum comedisti et decora facta es vehementer nimis et
            profecisti in regnum</p>
          <p xml:id="ez16_14" n="14">et egressum est nomen tuum in gentes propter speciem tuam quia
            perfecta eras in decore meo quem posueram super te dicit Dominus Deus</p>
          <p xml:id="ez16_15" n="15">et habens fiduciam in pulchritudine tua fornicata es in nomine
            tuo et exposuisti fornicationem tuam omni transeunti ut eius fieres</p>
          <p xml:id="ez16_16" n="16">et sumens de vestimentis meis fecisti tibi excelsa hinc inde
            consuta et fornicata es super eis sicut non est factum neque futurum est</p>
          <p xml:id="ez16_17" n="17">et tulisti vasa decoris tui de auro meo et argento meo quae
            dedi tibi et fecisti tibi imagines masculinas et fornicata es in eis</p>
          <p xml:id="ez16_18" n="18">et sumpsisti vestimenta tua multicoloria et vestita es eis et
            oleum meum et thymiama meum posuisti coram eis</p>
          <p xml:id="ez16_19" n="19">et panem meum quem dedi tibi similam et oleum et mel quibus
            enutrivi te posuisti in conspectu eorum in odorem suavitatis et factum est ait Dominus
            Deus</p>
          <p xml:id="ez16_20" n="20">et tulisti filios tuos et filias tuas quas generasti mihi et
            immolasti eis ad devorandum numquid parva est fornicatio tua</p>
          <p xml:id="ez16_21" n="21">immolantis filios meos et dedisti illos consecrans eis</p>
          <p xml:id="ez16_22" n="22">et post omnes abominationes tuas et fornicationes non es
            recordata dierum adulescentiae tuae quando eras nuda et confusione plena conculcata in
            sanguine tuo</p>
          <p xml:id="ez16_23" n="23">et accidit post omnem malitiam tuam vae vae tibi ait Dominus
            Deus</p>
          <p xml:id="ez16_24" n="24">et aedificasti tibi lupanar et fecisti tibi prostibulum in
            cunctis plateis</p>
          <p xml:id="ez16_25" n="25">ad omne caput viae aedificasti signum prostitutionis tuae et
            abominabilem fecisti decorem tuum et divisisti pedes tuos omni transeunti et
            multiplicasti fornicationes tuas</p>
          <p xml:id="ez16_26" n="26">et fornicata es cum filiis Aegypti vicinis tuis magnarum
            carnium et multiplicasti fornicationem tuam ad inritandum me</p>
          <p xml:id="ez16_27" n="27">ecce ego extendi manum meam super te et auferam ius tuum et
            dabo te in animam odientium te filiarum Palestinarum quae erubescunt in via tua
            scelerata</p>
          <p xml:id="ez16_28" n="28">et fornicata es in filiis Assyriorum eo quod necdum fueris
            expleta et postquam fornicata es nec sic es satiata</p>
          <p xml:id="ez16_29" n="29">et multiplicasti fornicationem tuam in terra Chanaan cum
            Chaldeis et nec sic satiata es</p>
          <p xml:id="ez16_30" n="30">in quo mundabo cor tuum ait Dominus Deus cum facias omnia haec
            opera mulieris meretricis et procacis</p>
          <p xml:id="ez16_31" n="31">quia fabricasti lupanar tuum in capite omnis viae et excelsum
            tuum fecisti in omni platea nec facta es quasi meretrix fastidio augens pretium</p>
          <p xml:id="ez16_32" n="32">sed quasi mulier adultera quae super virum suum inducit
            alienos</p>
          <p xml:id="ez16_33" n="33">omnibus meretricibus dantur mercedes tu autem dedisti mercedes
            cunctis amatoribus tuis et donabas eis ut intrarent ad te undique ad fornicandum
            tecum</p>
          <p xml:id="ez16_34" n="34">factumque in te est contra consuetudinem mulierum in
            fornicationibus tuis et post te non erit fornicatio in eo enim quod dedisti mercedes et
            mercedes non accepisti factum est in te contrarium</p>
          <p xml:id="ez16_35" n="35">propterea meretrix audi verbum Domini</p>
          <p xml:id="ez16_36" n="36">haec dicit Dominus Deus quia effusum est aes tuum et revelata
            est ignominia tua in fornicationibus tuis super amatores tuos et super idola
            abominationum tuarum in sanguine filiorum tuorum quos dedisti eis</p>
          <p xml:id="ez16_37" n="37">ecce ego congregabo omnes amatores tuos quibus commixta es et
            omnes quos dilexisti cum universis quos oderas et congregabo eos super te undique et
            nudabo ignominiam tuam coram eis et videbunt omnem turpitudinem tuam</p>
          <p xml:id="ez16_38" n="38">et iudicabo te iudiciis adulterarum et effundentium sanguinem
            et dabo te in sanguinem furoris et zeli</p>
          <p xml:id="ez16_39" n="39">et dabo te in manus eorum et destruent lupanar tuum et
            demolientur prostibulum tuum et denudabunt te vestimentis tuis et auferent vasa decoris
            tui et derelinquent te nudam plenamque ignominia</p>
          <p xml:id="ez16_40" n="40">et adducent super te multitudinem et lapidabunt te lapidibus et
            trucidabunt te gladiis suis</p>
          <p xml:id="ez16_41" n="41">et conburent domos tuas igni et facient in te iudicia in oculis
            mulierum plurimarum et desines fornicari et mercedes ultra non dabis</p>
          <p xml:id="ez16_42" n="42">et requiescet indignatio mea in te et auferetur zelus meus a te
            et quiescam nec irascar amplius</p>
          <p xml:id="ez16_43" n="43">eo quod non fueris recordata dierum adulescentiae tuae et
            provocasti me in omnibus his quapropter et ego vias tuas in capite tuo dedi ait Dominus
            Deus et non feci iuxta scelera tua in omnibus abominationibus tuis</p>
          <p xml:id="ez16_44" n="44">ecce omnis qui dicit vulgo proverbium in te adsumet illud
            dicens sicut mater ita et filia eius</p>
          <p xml:id="ez16_45" n="45">filia matris tuae es tu quae proiecit virum suum et filios suos
            et soror sororum tuarum tu quae proiecerunt viros suos et filios suos mater vestra
            Cetthea et pater vester Amorreus</p>
          <p xml:id="ez16_46" n="46">et soror tua maior Samaria ipsa et filiae eius quae habitat ad
            sinistram tuam soror autem tua minor te quae habitat a dextris tuis Sodoma et filiae
            eius</p>
          <p xml:id="ez16_47" n="47">sed nec in viis earum ambulasti neque secundum scelera earum
            fecisti pauxillum minus paene sceleratiora fecisti illis in omnibus viis tuis</p>
          <p xml:id="ez16_48" n="48">vivo ego dicit Dominus Deus quia non fecit Sodoma soror tua
            ipsa et filiae eius sicut fecisti tu et filiae tuae</p>
          <p xml:id="ez16_49" n="49">ecce haec fuit iniquitas Sodomae sororis tuae superbia
            saturitas panis et abundantia et otium ipsius et filiarum eius et manum egeno et pauperi
            non porrigebant</p>
          <p xml:id="ez16_50" n="50">et elevatae sunt et fecerunt abominationes coram me et abstuli
            eas sicut vidisti</p>
          <p xml:id="ez16_51" n="51">et Samaria dimidium peccatorum tuorum non peccavit sed vicisti
            eas sceleribus tuis et iustificasti sorores tuas in omnibus abominationibus tuis quas
            operata es</p>
          <p xml:id="ez16_52" n="52">ergo et tu porta confusionem tuam quae vicisti sorores tuas
            peccatis tuis sceleratius agens ab eis iustificatae sunt enim a te ergo et tu confundere
            et porta ignominiam tuam quae iustificasti sorores tuas</p>
          <p xml:id="ez16_53" n="53">et convertam restituens eas conversione Sodomorum cum filiabus
            suis et conversione Samariae et filiarum eius et convertam reversionem tuam in medio
            earum</p>
          <p xml:id="ez16_54" n="54">ut portes ignominiam tuam et confundaris in omnibus quae
            fecisti consolans eas</p>
          <p xml:id="ez16_55" n="55">et soror tua Sodoma et filiae eius revertentur ad antiquitatem
            suam et Samaria et filiae eius revertentur ad antiquitatem suam et tu et filiae tuae
            revertimini ad antiquitatem vestram</p>
          <p xml:id="ez16_56" n="56">non fuit autem Sodoma soror tua audita in ore tuo in die
            superbiae tuae</p>
          <p xml:id="ez16_57" n="57">antequam revelaretur malitia tua sicut hoc tempore in
            obprobrium filiarum Syriae et cunctarum in circuitu tuo filiarum Palestinarum quae
            ambiunt te per gyrum</p>
          <p xml:id="ez16_58" n="58">scelus tuum et ignominiam tuam tu portasti ait Dominus Deus</p>
          <p xml:id="ez16_59" n="59">quia haec dicit Dominus Deus et faciam tibi sicut dispexisti
            iuramentum ut irritum faceres pactum</p>
          <p xml:id="ez16_60" n="60">et recordabor ego pacti mei tecum in diebus adulescentiae tuae
            et suscitabo tibi pactum sempiternum</p>
          <p xml:id="ez16_61" n="61">et recordaberis viarum tuarum et confunderis cum receperis
            sorores tuas te maiores cum minoribus tuis et dabo eas tibi in filias sed non ex pacto
            tuo</p>
          <p xml:id="ez16_62" n="62">et suscitabo ego pactum meum tecum et scies quia ego
            Dominus</p>
          <p xml:id="ez16_63" n="63">ut recorderis et confundaris et non sit tibi ultra aperire os
            prae confusione tua cum placatus fuero tibi in omnibus quae fecisti ait Dominus Deus</p>
        </div>
        <div xml:id="bible-ez17" n="17">
          <head>Caput 17</head>
          <p xml:id="ez17_1" n="1">et factum est verbum Domini ad me dicens</p>
          <p xml:id="ez17_2" n="2">fili hominis propone enigma et narra parabolam ad domum
            Israhel</p>
          <p xml:id="ez17_3" n="3">et dices haec dicit Dominus Deus aquila grandis magnarum alarum
            longo membrorum ductu plena plumis et varietate venit ad Libanum et tulit medullam
            cedri</p>
          <p xml:id="ez17_4" n="4">summitatem frondium eius avellit et transportavit eam in terram
            Chanaan in urbem negotiatorum posuit illam</p>
          <p xml:id="ez17_5" n="5">et tulit de semente terrae et posuit illud in terra pro semine ut
            firmaret radicem super aquas multas in superficie posuit illud</p>
          <p xml:id="ez17_6" n="6">cumque germinasset crevit in vineam latiorem humili statura
            respicientibus ramis eius ad eam et radices eius sub illa erunt facta est ergo vinea et
            fructificavit in palmites et emisit propagines</p>
          <p xml:id="ez17_7" n="7">et facta est aquila altera grandis magnis alis multisque plumis
            et ecce vinea ista quasi mittens radices suas ad eam palmites suos extendit ad illam ut
            inrigaret eam de areolis germinis sui</p>
          <p xml:id="ez17_8" n="8">in terra bona super aquas multas plantata est ut faciat frondes
            et portet fructum et sit in vineam grandem</p>
          <p xml:id="ez17_9" n="9">dic haec dicit Dominus Deus ergone prosperabitur nonne radices
            eius evellet et fructum eius distringet et siccabit omnes palmites germinis eius et
            arescet et non in brachio grandi neque in populo multo ut evelleret eam radicitus</p>
          <p xml:id="ez17_10" n="10">ecce plantata est ergone prosperabitur nonne cum tetigerit eam
            ventus urens siccabitur et in areis germinis sui arescet</p>
          <p xml:id="ez17_11" n="11">et factum est verbum Domini ad me dicens</p>
          <p xml:id="ez17_12" n="12">dic ad domum exasperantem nescitis quid ista significent dic
            ecce venit rex Babylonis Hierusalem et adsumet regem et principes eius et adducet eos ad
            semet ipsum in Babylonem</p>
          <p xml:id="ez17_13" n="13">et tollet de semine regni ferietque cum eo foedus et accipiet
            ab eo iusiurandum sed et fortes terrae tollet</p>
          <p xml:id="ez17_14" n="14">ut sit regnum humile et non elevetur sed custodiat pactum eius
            et servet illud</p>
          <p xml:id="ez17_15" n="15">qui recedens ab eo misit nuntios ad Aegyptum ut daret sibi
            equos et populum multum numquid prosperabitur vel consequetur salutem qui fecit haec et
            qui dissolvit pactum numquid effugiet</p>
          <p xml:id="ez17_16" n="16">vivo ego dicit Dominus Deus quoniam in loco regis qui
            constituit eum regem cuius fecit irritum iuramentum et solvit pactum quod habebat cum eo
            in medio Babylonis morietur</p>
          <p xml:id="ez17_17" n="17">et non in exercitu grandi neque in populo multo faciet contra
            eum Pharao proelium in iactu aggeris et in extructione vallorum ut interficiat animas
            multas</p>
          <p xml:id="ez17_18" n="18">spreverat enim iuramentum ut solveret foedus et ecce dedit
            manum suam et cum omnia haec fecerit non effugiet</p>
          <p xml:id="ez17_19" n="19">propterea haec dicit Dominus Deus vivo ego quoniam iuramentum
            quod sprevit et foedus quod praevaricatus est ponam in caput eius</p>
          <p xml:id="ez17_20" n="20">et expandam super eum rete meum et conprehendetur sagena mea et
            adducam eum in Babylonem et iudicabo illum ibi in praevaricatione qua despexit me</p>
          <p xml:id="ez17_21" n="21">et omnes profugi eius cum universo agmine gladio cadent residui
            autem in omnem ventum dispergentur et scietis quia ego Dominus locutus sum</p>
          <p xml:id="ez17_22" n="22">haec dicit Dominus Deus et sumam ego de medulla cedri sublimis
            et ponam de vertice ramorum eius tenerum distringam et plantabo super montem excelsum et
            eminentem</p>
          <p xml:id="ez17_23" n="23">in monte sublimi Israhel plantabo illud et erumpet in germen et
            faciet fructum et erit in cedrum magnam et habitabunt sub eo omnes volucres universum
            volatile sub umbra frondium eius nidificabit</p>
          <p xml:id="ez17_24" n="24">et scient omnia ligna regionis quia ego Dominus humiliavi
            lignum sublime et exaltavi lignum humile et siccavi lignum viride et frondere feci
            lignum aridum ego Dominus locutus sum et feci</p>
        </div>
        <div xml:id="bible-ez18" n="18">
          <head>Caput 18</head>
          <p xml:id="ez18_1" n="1">et factus est sermo Domini ad me dicens</p>
          <p xml:id="ez18_2" n="2">quid est quod inter vos parabolam vertitis in proverbium istud in
            terra Israhel dicentes patres comederunt uvam acerbam et dentes filiorum
            obstupescunt</p>
          <p xml:id="ez18_3" n="3">vivo ego dicit Dominus Deus si erit vobis ultra parabola haec in
            proverbium in Israhel</p>
          <p xml:id="ez18_4" n="4">ecce omnes animae meae sunt ut anima patris ita et anima filii
            mea est anima quae peccaverit ipsa morietur</p>
          <p xml:id="ez18_5" n="5">et vir si fuerit iustus et fecerit iudicium et iustitiam</p>
          <p xml:id="ez18_6" n="6">in montibus non comederit et oculos suos non levaverit ad idola
            domus Israhel et uxorem proximi sui non violaverit et ad mulierem menstruatam non
            accesserit</p>
          <p xml:id="ez18_7" n="7">et hominem non contristaverit pignus debitori reddiderit per vim
            nihil rapuerit panem suum esurienti dederit et nudum operuerit vestimento</p>
          <p xml:id="ez18_8" n="8">ad usuram non commodaverit et amplius non acceperit ab iniquitate
            averterit manum suam iudicium verum fecerit inter virum et virum</p>
          <p xml:id="ez18_9" n="9">in praeceptis meis ambulaverit et iudicia mea custodierit ut
            faciat veritatem hic iustus est vita vivet ait Dominus Deus</p>
          <p xml:id="ez18_10" n="10">quod si genuerit filium latronem effundentem sanguinem et
            fecerit unum de istis</p>
          <p xml:id="ez18_11" n="11">et haec quidem omnia non facientem sed in montibus comedentem
            et uxorem proximi sui polluentem</p>
          <p xml:id="ez18_12" n="12">egenum et pauperem contristantem rapientem rapinas pignus non
            reddentem et ad idola levantem oculos suos abominationem facientem</p>
          <p xml:id="ez18_13" n="13">ad usuram dantem et amplius accipientem numquid vivet non vivet
            cum universa detestanda haec fecerit morte morietur sanguis eius in ipso erit</p>
          <p xml:id="ez18_14" n="14">quod si genuerit filium qui videns omnia peccata patris sui
            quae fecit timuerit et non fecerit simile eis</p>
          <p xml:id="ez18_15" n="15">super montes non comederit et oculos suos non levaverit ad
            idola domus Israhel et uxorem proximi sui non violaverit</p>
          <p xml:id="ez18_16" n="16">et virum non contristaverit pignus non retinuerit et rapinam
            non rapuerit panem suum esurienti dederit et nudum operuerit vestimento</p>
          <p xml:id="ez18_17" n="17">a pauperis iniuria averterit manum suam usuram et
            superabundantiam non acceperit iudicia mea fecerit in praeceptis meis ambulaverit hic
            non morietur in iniquitate patris sui sed vita vivet</p>
          <p xml:id="ez18_18" n="18">pater eius quia calumniatus est et vim fecit fratri et malum
            operatus est in medio populi sui ecce mortuus est in iniquitate sua</p>
          <p xml:id="ez18_19" n="19">et dicitis quare non portavit filius iniquitatem patris
            videlicet quia filius iudicium et iustitiam operatus est omnia praecepta mea custodivit
            et fecit illa vita vivet</p>
          <p xml:id="ez18_20" n="20">anima quae peccaverit ipsa morietur filius non portabit
            iniquitatem patris et pater non portabit iniquitatem filii iustitia iusti super eum erit
            et impietas impii erit super eum</p>
          <p xml:id="ez18_21" n="21">si autem impius egerit paenitentiam ab omnibus peccatis suis
            quae operatus est et custodierit universa praecepta mea et fecerit iudicium et iustitiam
            vita vivet non morietur</p>
          <p xml:id="ez18_22" n="22">omnium iniquitatum eius quas operatus est non recordabor in
            iustitia sua quam operatus est vivet</p>
          <p xml:id="ez18_23" n="23">numquid voluntatis meae est mors impii dicit Dominus Deus et
            non ut convertatur a viis suis et vivat</p>
          <p xml:id="ez18_24" n="24">si autem averterit se iustus a iustitia sua et fecerit
            iniquitatem secundum omnes abominationes quas operari solet impius numquid vivet omnes
            iustitiae eius quas fecerat non recordabuntur in praevaricatione qua praevaricatus est
            et in peccato suo quod peccavit in ipsis morietur</p>
          <p xml:id="ez18_25" n="25">et dixistis non est aequa via Domini audite domus Israhel
            numquid via mea non est aequa et non magis viae vestrae pravae sunt</p>
          <p xml:id="ez18_26" n="26">cum enim averterit se iustus a iustitia sua et fecerit
            iniquitatem morietur in eis in iniustitia quam operatus est morietur</p>
          <p xml:id="ez18_27" n="27">et cum averterit se impius ab impietate sua quam operatus est
            et fecerit iudicium et iustitiam ipse animam suam vivificabit</p>
          <p xml:id="ez18_28" n="28">considerans enim et avertens se ab omnibus iniquitatibus suis
            quas operatus est vita vivet et non morietur</p>
          <p xml:id="ez18_29" n="29">et dicunt filii Israhel non est aequa via Domini numquid viae
            meae non sunt aequae domus Israhel et non magis viae vestrae pravae</p>
          <p xml:id="ez18_30" n="30">idcirco unumquemque iuxta vias suas iudicabo domus Israhel ait
            Dominus Deus convertimini et agite paenitentiam ab omnibus iniquitatibus vestris et non
            erit vobis in ruinam iniquitas</p>
          <p xml:id="ez18_31" n="31">proicite a vobis omnes praevaricationes vestras in quibus
            praevaricati estis et facite vobis cor novum et spiritum novum et quare moriemini domus
            Israhel</p>
          <p xml:id="ez18_32" n="32">quia nolo mortem morientis dicit Dominus Deus revertimini et
            vivite</p>
        </div>
        <div xml:id="bible-ez19" n="19">
          <head>Caput 19</head>
          <p xml:id="ez19_1" n="1">et tu adsume planctum super principes Israhel</p>
          <p xml:id="ez19_2" n="2">et dices quare mater tua leaena inter leones cubavit in medio
            leunculorum enutrivit catulos suos</p>
          <p xml:id="ez19_3" n="3">et eduxit unum de leunculis suis leo factus est et didicit capere
            praedam hominemque comedere</p>
          <p xml:id="ez19_4" n="4">et audierunt de eo gentes et non absque vulneribus suis ceperunt
            eum et adduxerunt eum in catenis in terram Aegypti</p>
          <p xml:id="ez19_5" n="5">quae cum vidisset quoniam infirmata est et periit expectatio eius
            tulit unum de leunculis suis leonem constituit eum</p>
          <p xml:id="ez19_6" n="6">qui incedebat inter leones et factus est leo didicit praedam
            capere et homines devorare</p>
          <p xml:id="ez19_7" n="7">didicit viduas facere et civitates eorum in desertum adducere et
            desolata est terra et plenitudo eius a voce rugitus illius</p>
          <p xml:id="ez19_8" n="8">et convenerunt adversum eum gentes undique de provinciis et
            expanderunt super eum rete suum in vulneribus earum captus est</p>
          <p xml:id="ez19_9" n="9">et miserunt eum in caveam in catenis adduxerunt eum ad regem
            Babylonis miseruntque eum in carcerem ne audiretur vox eius ultra super montes
            Israhel</p>
          <p xml:id="ez19_10" n="10">mater tua quasi vinea in sanguine tuo super aquam plantata
            fructus eius et frondes eius creverunt ex aquis multis</p>
          <p xml:id="ez19_11" n="11">et factae sunt ei virgae solidae in sceptra dominantium et
            exaltata est statura eius inter frondes et vidit altitudinem suam in multitudine
            palmitum suorum</p>
          <p xml:id="ez19_12" n="12">et evulsa est in ira in terramque proiecta et ventus urens
            siccavit fructum eius marcuerunt et arefactae sunt virgae roboris eius ignis comedit
            eam</p>
          <p xml:id="ez19_13" n="13">et nunc transplantata est in desertum in terra invia et
            sitienti</p>
          <p xml:id="ez19_14" n="14">et egressus est ignis de virga ramorum eius qui fructum eius
            comedit et non fuit in ea virga fortis sceptrum dominantium planctus est et erit in
            planctum</p>
        </div>
        <div xml:id="bible-ez20" n="20">
          <head>Caput 20</head>
          <p xml:id="ez20_1" n="1">et factum est in anno septimo in quinto mense in decima mensis
            venerunt viri de senioribus Israhel ut interrogarent Dominum et sederunt coram me</p>
          <p xml:id="ez20_2" n="2">et factus est sermo Domini ad me dicens</p>
          <p xml:id="ez20_3" n="3">fili hominis loquere senioribus Israhel et dices ad eos haec
            dicit Dominus Deus num ad interrogandum me vos venistis vivo ego quia non respondebo
            vobis ait Dominus Deus</p>
          <p xml:id="ez20_4" n="4">si iudicas eos si iudicas fili hominis abominationes patrum eorum
            ostende eis</p>
          <p xml:id="ez20_5" n="5">et dices ad eos haec dicit Dominus Deus in die qua elegi Israhel
            et levavi manum meam pro stirpe domus Iacob et apparui eis in terra Aegypti et levavi
            manum meam pro eis dicens ego Dominus Deus vester</p>
          <p xml:id="ez20_6" n="6">in die illa levavi manum meam pro eis ut educerem eos de terra
            Aegypti in terram quam provideram eis fluentem lacte et melle quae est egregia inter
            omnes terras</p>
          <p xml:id="ez20_7" n="7">et dixi ad eos unusquisque offensiones oculorum suorum abiciat et
            in idolis Aegypti nolite pollui ego Dominus Deus vester</p>
          <p xml:id="ez20_8" n="8">et inritaverunt me nolueruntque audire unusquisque abominationes
            oculorum suorum non proiecit nec idola Aegypti reliquerunt et dixi ut effunderem
            indignationem meam super eos et implerem iram meam in eis in medio terrae Aegypti</p>
          <p xml:id="ez20_9" n="9">et feci propter nomen meum ut non violaretur coram gentibus in
            quarum medio erant et inter quas apparui eis ut educerem eos de terra Aegypti</p>
          <p xml:id="ez20_10" n="10">eieci ergo eos de terra Aegypti et eduxi in desertum</p>
          <p xml:id="ez20_11" n="11">et dedi eis praecepta mea et iudicia mea ostendi eis quae
            faciat homo et vivat in eis</p>
          <p xml:id="ez20_12" n="12">insuper et sabbata mea dedi eis ut esset signum inter me et eos
            et scirent quia ego Dominus sanctificans eos</p>
          <p xml:id="ez20_13" n="13">et inritaverunt me domus Israhel in deserto in praeceptis meis
            non ambulaverunt et iudicia mea proiecerunt quae faciens homo vivet in eis et sabbata
            mea violaverunt vehementer dixi ergo ut effunderem furorem meum super eos in deserto et
            consumerem eos</p>
          <p xml:id="ez20_14" n="14">et feci propter nomen meum ne violaretur coram gentibus de
            quibus eieci eos in conspectu earum</p>
          <p xml:id="ez20_15" n="15">ego igitur levavi manum meam super eos in deserto ne inducerem
            eos in terram quam dedi eis fluentem lacte et melle praecipuam terrarum omnium</p>
          <p xml:id="ez20_16" n="16">quia iudicia mea proiecerunt et in praeceptis meis non
            ambulaverunt et sabbata mea violaverunt post idola enim cor eorum gradiebatur</p>
          <p xml:id="ez20_17" n="17">et pepercit oculus meus super eos ut non interficerem eos nec
            consumpsi eos in deserto</p>
          <p xml:id="ez20_18" n="18">dixi autem ad filios eorum in solitudine in praeceptis patrum
            vestrorum nolite incedere nec iudicia eorum custodiatis nec in idolis eorum
            polluamini</p>
          <p xml:id="ez20_19" n="19">ego Dominus Deus vester in praeceptis meis ambulate et iudicia
            mea custodite et facite ea</p>
          <p xml:id="ez20_20" n="20">et sabbata mea sanctificate ut sit signum inter me et vos et
            sciatur quia ego Dominus Deus vester</p>
          <p xml:id="ez20_21" n="21">et exacerbaverunt me filii in praeceptis meis non ambulaverunt
            et iudicia mea non custodierunt ut facerent ea quae cum fecerit homo vivet in eis et
            sabbata mea violaverunt et comminatus sum ut effunderem furorem meum super eos et
            implerem iram meam in eis in deserto</p>
          <p xml:id="ez20_22" n="22">averti autem manum meam et feci propter nomen meum ut non
            violaretur coram gentibus de quibus eieci eos in oculis earum</p>
          <p xml:id="ez20_23" n="23">iterum levavi manum meam in eos in solitudine ut dispergerem
            illos in nationes et ventilarem in terras</p>
          <p xml:id="ez20_24" n="24">eo quod iudicia mea non fecissent et praecepta mea reprobassent
            et sabbata mea violassent et post idola patrum suorum fuissent oculi eorum</p>
          <p xml:id="ez20_25" n="25">ergo et ego dedi eis praecepta non bona et iudicia in quibus
            non vivent</p>
          <p xml:id="ez20_26" n="26">et pollui eos in muneribus suis cum offerrent omne quod aperit
            vulvam propter delicta sua et scient quia ego Dominus</p>
          <p xml:id="ez20_27" n="27">quam ob rem loquere ad domum Israhel fili hominis et dices ad
            eos haec dicit Dominus Deus adhuc et in hoc blasphemaverunt me patres vestri cum
            sprevissent me contemnentes</p>
          <p xml:id="ez20_28" n="28">et induxissem eos in terram super quam levavi manum meam ut
            darem eis viderunt omnem collem excelsum et omne lignum nemorosum et immolaverunt ibi
            victimas suas et dederunt ibi inritationem oblationis suae et posuerunt ibi odorem
            suavitatis suae et libaverunt libationes suas</p>
          <p xml:id="ez20_29" n="29">et dixi ad eos quid est excelsum ad quod vos ingredimini et
            vocatum est nomen eius Excelsum usque ad hanc diem</p>
          <p xml:id="ez20_30" n="30">propterea dic ad domum Israhel haec dicit Dominus Deus certe in
            via patrum vestrorum vos polluimini et post offendicula eorum vos fornicamini</p>
          <p xml:id="ez20_31" n="31">et in oblatione donorum vestrorum cum transducitis filios
            vestros per ignem vos polluimini in omnibus idolis vestris usque hodie et ego respondebo
            vobis domus Israhel vivo ego dicit Dominus Deus quia non respondebo vobis</p>
          <p xml:id="ez20_32" n="32">neque cogitatio mentis vestrae fiet dicentium erimus sicut
            gentes et sicut cognationes terrae ut colamus ligna et lapides</p>
          <p xml:id="ez20_33" n="33">vivo ego dicit Dominus Deus quoniam in manu forti et brachio
            extento et in furore effuso regnabo super vos</p>
          <p xml:id="ez20_34" n="34">et educam vos de populis et congregabo vos de terris in quibus
            dispersi estis in manu valida et brachio extento et in furore effuso regnabo super
            vos</p>
          <p xml:id="ez20_35" n="35">et adducam vos in desertum populorum et iudicabor vobiscum ibi
            facie ad faciem</p>
          <p xml:id="ez20_36" n="36">sicut iudicio contendi adversum patres vestros in deserto
            terrae Aegypti sic iudicabo vos dicit Dominus Deus</p>
          <p xml:id="ez20_37" n="37">et subiciam vos sceptro meo et inducam vos in vinculis
            foederis</p>
          <p xml:id="ez20_38" n="38">et eligam de vobis transgressores et impios et de terra
            incolatus eorum educam eos et terram Israhel non ingredientur et scietis quia ego
            Dominus</p>
          <p xml:id="ez20_39" n="39">et vos domus Israhel haec dicit Dominus Deus singuli post idola
            vestra ambulate et servite eis quod si et in hoc non audieritis me et nomen meum sanctum
            pollueritis ultra in muneribus vestris et in idolis vestris</p>
          <p xml:id="ez20_40" n="40">in monte sancto meo in monte excelso Israhel ait Dominus Deus
            ibi serviet mihi omnis domus Israhel omnes inquam in terra in qua placebunt mihi et ibi
            quaeram primitias vestras et initium decimarum vestrarum in omnibus sanctificationibus
            vestris</p>
          <p xml:id="ez20_41" n="41">in odorem suavitatis suscipiam vos cum eduxero vos de populis
            et congregavero vos de terris in quas dispersi estis et sanctificabor in vobis in oculis
            nationum</p>
          <p xml:id="ez20_42" n="42">et scietis quia ego Dominus cum induxero vos ad terram Israhel
            in terram pro qua levavi manum meam ut darem eam patribus vestris</p>
          <p xml:id="ez20_43" n="43">et recordabimini ibi viarum vestrarum et omnium scelerum
            vestrorum quibus polluti estis in eis et displicebitis vobis in conspectu vestro in
            omnibus malitiis vestris quas fecistis</p>
          <p xml:id="ez20_44" n="44">et scietis quia ego Dominus cum benefecero vobis propter nomen
            meum non secundum vias vestras malas neque secundum scelera vestra pessima domus Israhel
            ait Dominus Deus</p>
          <p xml:id="ez20_45" n="45">et factus est sermo Domini ad me dicens</p>
          <p xml:id="ez20_46" n="46">fili hominis pone faciem tuam contra viam austri et stilla ad
            africum et propheta ad saltum agri meridiani</p>
          <p xml:id="ez20_47" n="47">et dices saltui meridiano audi verbum Domini haec dicit Dominus
            Deus ecce ego succendam in te ignem et conburam in te omne lignum viride et omne lignum
            aridum non extinguetur flamma succensionis et conburetur in ea omnis facies ab austro
            usque ad aquilonem</p>
          <p xml:id="ez20_48" n="48">et videbit universa caro quia ego Dominus succendi eam nec
            extinguetur</p>
          <p xml:id="ez20_49" n="49">et dixi ha ha ha Domine Deus ipsi dicunt de me numquid non per
            parabolas loquitur iste</p>
        </div>
        <div xml:id="bible-ez21" n="21">
          <head>Caput 21</head>
          <p xml:id="ez21_1" n="1">et factus est sermo Domini ad me dicens</p>
          <p xml:id="ez21_2" n="2">fili hominis pone faciem tuam ad Hierusalem et stilla ad
            sanctuaria et propheta contra humum Israhel</p>
          <p xml:id="ez21_3" n="3">et dices terrae Israhel haec dicit Dominus Deus ecce ego ad te et
            eiciam gladium meum de vagina sua et occidam in te iustum et impium</p>
          <p xml:id="ez21_4" n="4">pro eo autem quod occidi in te iustum et impium idcirco
            egredietur gladius meus de vagina sua ad omnem carnem ab austro ad aquilonem</p>
          <p xml:id="ez21_5" n="5">ut sciat omnis caro quia ego Dominus eduxi gladium meum de vagina
            sua inrevocabilem</p>
          <p xml:id="ez21_6" n="6">et tu fili hominis ingemesce in contritione lumborum et in
            amaritudinibus ingemesce coram eis</p>
          <p xml:id="ez21_7" n="7">cumque dixerint ad te quare tu gemis dices pro auditu quia venit
            et tabescet omne cor et dissolventur universae manus et infirmabitur omnis spiritus et
            per cuncta genua fluent aquae ecce venit et fiet ait Dominus Deus</p>
          <p xml:id="ez21_8" n="8">et factus est sermo Domini ad me dicens</p>
          <p xml:id="ez21_9" n="9">fili hominis propheta et dices haec dicit Dominus Deus loquere
            gladius gladius exacutus est et limatus</p>
          <p xml:id="ez21_10" n="10">ut caedat victimas exacutus est ut splendeat limatus est qui
            moves sceptrum filii mei succidisti omne lignum</p>
          <p xml:id="ez21_11" n="11">et dedi eum ad levigandum ut teneatur manu iste exacutus est
            gladius et iste limatus ut sit in manu interficientis</p>
          <p xml:id="ez21_12" n="12">clama et ulula fili hominis quia hic factus est in populo meo
            hic in cunctis ducibus Israhel qui fugerant gladio traditi sunt cum populo meo idcirco
            plaude super femur</p>
          <p xml:id="ez21_13" n="13">quia probatus est et hoc cum sceptrum subverterit et non erit
            dicit Dominus Deus</p>
          <p xml:id="ez21_14" n="14">tu ergo fili hominis propheta et percute manu ad manum et
            duplicetur gladius ac triplicetur gladius interfectorum hic est gladius occisionis
            magnae qui obstupescere eos facit</p>
          <p xml:id="ez21_15" n="15">et corde tabescere et multiplicat ruinas in omnibus portis
            eorum dedi conturbationem gladii acuti et limati ad fulgendum amicti ad caedem</p>
          <p xml:id="ez21_16" n="16">exacuere vade ad dextram sive ad sinistram quocumque faciei
            tuae est appetitus</p>
          <p xml:id="ez21_17" n="17">quin et ego plaudam manu ad manum et implebo indignationem meam
            ego Dominus locutus sum</p>
          <p xml:id="ez21_18" n="18">et factus est sermo Domini ad me dicens</p>
          <p xml:id="ez21_19" n="19">et tu fili hominis pone tibi duas vias ut veniat gladius regis
            Babylonis de terra una egredientur ambo et manu capiet coniecturam in capite viae
            civitatis coniciet</p>
          <p xml:id="ez21_20" n="20">viam pones ut veniat gladius ad Rabbath filiorum Ammon et ad
            Iudam in Hierusalem munitissimam</p>
          <p xml:id="ez21_21" n="21">stetit enim rex Babylonis in bivio in capite duarum viarum
            divinationem quaerens commiscens sagittas interrogavit idola exta consuluit</p>
          <p xml:id="ez21_22" n="22">ad dextram eius facta est divinatio super Hierusalem ut ponat
            arietes ut aperiat os in caede ut elevet vocem in ululatu ut ponat arietes contra portas
            ut conportet aggerem ut aedificet munitiones</p>
          <p xml:id="ez21_23" n="23">eritque quasi consulens frustra oraculum in oculis eorum et
            sabbatorum otium imitans ipse autem recordabitur iniquitatis ad capiendum</p>
          <p xml:id="ez21_24" n="24">idcirco haec dicit Dominus Deus pro eo quod recordati estis
            iniquitatis vestrae et revelastis praevaricationes vestras et apparuerunt peccata vestra
            in omnibus cogitationibus vestris pro eo inquam quod recordati estis manu capiemini</p>
          <p xml:id="ez21_25" n="25">tu autem profane impie dux Israhel cuius venit dies in tempore
            iniquitatis praefinita</p>
          <p xml:id="ez21_26" n="26">haec dicit Dominus Deus aufer cidarim tolle coronam nonne haec
            est quae humilem sublevavit et sublimem humiliavit</p>
          <p xml:id="ez21_27" n="27">iniquitatem iniquitatem iniquitatem ponam eam et hoc nunc
            factum est donec veniret cuius est iudicium et tradam ei</p>
          <p xml:id="ez21_28" n="28">et tu fili hominis propheta et dic haec dicit Dominus Deus ad
            filios Ammon et ad obprobrium eorum et dices mucro mucro evaginate ad occidendum limate
            ut interficias et fulgeas</p>
          <p xml:id="ez21_29" n="29">cum tibi viderentur vana et divinarentur mendacia ut dareris
            super colla vulneratorum impiorum quorum venit dies in tempore iniquitatis
            praefinita</p>
          <p xml:id="ez21_30" n="30">revertere ad vaginam tuam in loco in quo creatus es in terra
            nativitatis tuae iudicabo te</p>
          <p xml:id="ez21_31" n="31">et effundam super te indignationem meam in igne furoris mei
            sufflabo in te daboque te in manus hominum insipientium et fabricantium interitum</p>
          <p xml:id="ez21_32" n="32">igni eris cibus sanguis tuus erit in medio terrae oblivioni
            traderis quia ego Dominus locutus sum</p>
        </div>
        <div xml:id="bible-ez22" n="22">
          <head>Caput 22</head>
          <p xml:id="ez22_1" n="1">et factum est verbum Domini ad me dicens</p>
          <p xml:id="ez22_2" n="2">et tu fili hominis num iudicas num iudicas civitatem
            sanguinum</p>
          <p xml:id="ez22_3" n="3">et ostendes ei omnes abominationes suas et dices haec dicit
            Dominus Deus civitas effundens sanguinem in medio sui ut veniat tempus eius et quae
            fecit idola contra semet ipsam ut pollueretur</p>
          <p xml:id="ez22_4" n="4">in sanguine tuo qui a te effusus est deliquisti et in idolis tuis
            quae fecisti polluta es et adpropinquare fecisti dies tuos et adduxisti tempus annorum
            tuorum propterea dedi te obprobrium gentibus et inrisionem universis terris</p>
          <p xml:id="ez22_5" n="5">quae iuxta sunt et quae procul a te triumphabunt de te sordida
            nobilis grandis interitu</p>
          <p xml:id="ez22_6" n="6">ecce principes Israhel singuli in brachio suo fuerunt in te ad
            effundendum sanguinem</p>
          <p xml:id="ez22_7" n="7">patrem et matrem contumeliis adfecerunt in te advenam calumniati
            sunt in medio tui pupillum et viduam contristaverunt apud te</p>
          <p xml:id="ez22_8" n="8">sanctuaria mea sprevistis et sabbata mea polluistis</p>
          <p xml:id="ez22_9" n="9">viri detractores fuerunt in te ad effundendum sanguinem et super
            montes comederunt in te scelus operati sunt in medio tui</p>
          <p xml:id="ez22_10" n="10">verecundiora patris discoperuerunt in te inmunditiam
            menstruatae humiliaverunt in te</p>
          <p xml:id="ez22_11" n="11">et unusquisque in uxorem proximi sui operatus est abominationem
            et socer nurum suam polluit nefarie frater sororem suam filiam patris sui oppressit in
            te</p>
          <p xml:id="ez22_12" n="12">munera acceperunt apud te ad effundendum sanguinem usuram et
            superabundantiam accepisti et avare proximos tuos calumniabaris meique oblita es ait
            Dominus Deus</p>
          <p xml:id="ez22_13" n="13">ecce conplosi manus meas super avaritiam tuam quam fecisti et
            super sanguinem qui effusus est in medio tui</p>
          <p xml:id="ez22_14" n="14">numquid sustinebit cor tuum aut praevalebunt manus tuae in
            diebus quos ego faciam tibi ego Dominus locutus sum et faciam</p>
          <p xml:id="ez22_15" n="15">et dispergam te in nationes et ventilabo te in terras et
            deficere faciam inmunditiam tuam a te</p>
          <p xml:id="ez22_16" n="16">et possidebo te in conspectu gentium et scies quia ego
            Dominus</p>
          <p xml:id="ez22_17" n="17">et factum est verbum Domini ad me dicens</p>
          <p xml:id="ez22_18" n="18">fili hominis versa est mihi domus Israhel in scoriam omnes isti
            aes et stagnum et ferrum et plumbum in medio fornacis scoria argenti facti sunt</p>
          <p xml:id="ez22_19" n="19">propterea haec dicit Dominus Deus eo quod versi estis omnes in
            scoriam propterea ecce ego congregabo vos in medium Hierusalem</p>
          <p xml:id="ez22_20" n="20">congregatione argenti et aeris et ferri et stagni et plumbi in
            medium fornacis ut succendam in eam ignem ad conflandum sic congregabo in furore meo et
            in ira mea et requiescam et conflabo vos</p>
          <p xml:id="ez22_21" n="21">et congregabo vos et succendam vos in igne furoris mei et
            conflabimini in medio eius</p>
          <p xml:id="ez22_22" n="22">ut conflatur argentum in medio fornacis sic eritis in medio
            eius et scietis quia ego Dominus effuderim indignationem meam super vos</p>
          <p xml:id="ez22_23" n="23">et factum est verbum Domini ad me dicens</p>
          <p xml:id="ez22_24" n="24">fili hominis dic ei tu es terra inmunda et non conpluta in die
            furoris</p>
          <p xml:id="ez22_25" n="25">coniuratio prophetarum in medio eius sicut leo rugiens
            capiensque praedam animam devoraverunt opes et pretium acceperunt viduas eius
            multiplicaverunt in medio illius</p>
          <p xml:id="ez22_26" n="26">sacerdotes eius contempserunt legem meam et polluerunt
            sanctuaria mea inter sanctum et profanum non habuere distantiam et inter pollutum et
            mundum non intellexerunt et a sabbatis meis averterunt oculos suos et coinquinabar in
            medio eorum</p>
          <p xml:id="ez22_27" n="27">principes eius in medio illius quasi lupi rapientes praedam ad
            effundendum sanguinem et perdendas animas et avare sectanda lucra</p>
          <p xml:id="ez22_28" n="28">prophetae autem eius liniebant eos absque temperamento videntes
            vana et divinantes eis mendacium dicentes haec dicit Dominus Deus cum Dominus non sit
            locutus</p>
          <p xml:id="ez22_29" n="29">populi terrae calumniabantur calumniam et rapiebant violenter
            egenum et pauperem adfligebant et advenam opprimebant calumnia absque iudicio</p>
          <p xml:id="ez22_30" n="30">et quaesivi de eis virum qui interponeret sepem et staret
            oppositus contra me pro terra ne dissiparem eam et non inveni</p>
          <p xml:id="ez22_31" n="31">et effudi super eos indignationem meam in igne irae meae
            consumpsi eos viam eorum in caput eorum reddidi ait Dominus Deus</p>
        </div>
        <div xml:id="bible-ez23" n="23">
          <head>Caput 23</head>
          <p xml:id="ez23_1" n="1">et factus est sermo Domini ad me dicens</p>
          <p xml:id="ez23_2" n="2">fili hominis duae mulieres filiae matris unius fuerunt</p>
          <p xml:id="ez23_3" n="3">et fornicatae sunt in Aegypto in adulescentia sua fornicatae sunt
            ibi subacta sunt ubera earum et fractae sunt mammae pubertatis earum</p>
          <p xml:id="ez23_4" n="4">nomina autem earum Oolla maior et Ooliba soror eius et habui eas
            et pepererunt filios et filias porro earum nomina Samaria Oolla et Hierusalem Ooliba</p>
          <p xml:id="ez23_5" n="5">fornicata est igitur Oolla super me et insanivit in amatores suos
            in Assyrios propinquantes</p>
          <p xml:id="ez23_6" n="6">vestitos hyacintho principes et magistratus iuvenes cupidinis
            universos equites ascensores equorum</p>
          <p xml:id="ez23_7" n="7">et dedit fornicationes suas super eos electos filios Assyriorum
            universos et in omnibus in quos insanivit in inmunditiis eorum polluta est</p>
          <p xml:id="ez23_8" n="8">insuper et fornicationes suas quas habuerat in Aegypto non
            reliquit nam et illi dormierant cum ea in adulescentia eius et illi confregerant ubera
            pubertatis eius et effuderant fornicationem suam super eam</p>
          <p xml:id="ez23_9" n="9">propterea tradidi eam in manu amatorum suorum in manus filiorum
            Assur super quorum insanivit libidinem</p>
          <p xml:id="ez23_10" n="10">ipsi discoperuerunt ignominiam eius filios et filias illius
            tulerunt et ipsam occiderunt gladio et factae sunt famosae mulieres et iudicia
            perpetrarunt in ea</p>
          <p xml:id="ez23_11" n="11">quod cum vidisset soror eius Ooliba plus quam illa insanivit
            libidine et fornicationem suam super fornicationem sororis suae</p>
          <p xml:id="ez23_12" n="12">ad filios Assyriorum praebuit inpudenter ducibus et
            magistratibus ad se venientibus indutis veste varia equitibus qui vectabantur equis et
            adulescentibus forma cunctis egregia</p>
          <p xml:id="ez23_13" n="13">et vidi quod polluta esset via una ambarum</p>
          <p xml:id="ez23_14" n="14">et auxit fornicationes suas cumque vidisset viros depictos in
            pariete imagines Chaldeorum expressas coloribus</p>
          <p xml:id="ez23_15" n="15">et accinctos balteis renes et tiaras tinctas in capitibus eorum
            formam ducum omnium similitudinem filiorum Babylonis terraeque Chaldeorum in qua orti
            sunt</p>
          <p xml:id="ez23_16" n="16">et insanivit super eos concupiscentia oculorum suorum et misit
            nuntios ad eos in Chaldeam</p>
          <p xml:id="ez23_17" n="17">cumque venissent ad eam filii Babylonis ad cubile mammarum
            polluerunt eam stupris suis et polluta est ab eis et saturata est anima eius ab
            illis</p>
          <p xml:id="ez23_18" n="18">denudavit quoque fornicationes suas et discoperuit ignominiam
            suam et recessit anima mea ab ea sicut recesserat anima mea a sorore eius</p>
          <p xml:id="ez23_19" n="19">multiplicavit enim fornicationes suas recordans dies
            adulescentiae suae quibus fornicata est in terra Aegypti</p>
          <p xml:id="ez23_20" n="20">et insanivit libidine super concubitu eorum quorum carnes sunt
            ut carnes asinorum et sicut fluxus equorum fluxus eorum</p>
          <p xml:id="ez23_21" n="21">et visitasti scelus adulescentiae tuae quando subacta sunt in
            Aegypto ubera tua et confractae mammae pubertatis tuae</p>
          <p xml:id="ez23_22" n="22">propterea Ooliba haec dicit Dominus Deus ecce ego suscitabo
            omnes amatores tuos contra te de quibus satiata est anima tua et congregabo eos adversum
            te in circuitu</p>
          <p xml:id="ez23_23" n="23">filios Babylonis et universos Chaldeos nobiles tyrannosque et
            principes omnes filios Assyriorum iuvenes forma egregia duces et magistratus universos
            principes principum et nominatos ascensores equorum</p>
          <p xml:id="ez23_24" n="24">et venient super te instructi curru et rota multitudo populorum
            lorica et clypeo et galea armabuntur contra te undique et dabo coram eis iudicium et
            iudicabunt te iudiciis suis</p>
          <p xml:id="ez23_25" n="25">et ponam zelum meum in te quem exercent tecum in furore nasum
            tuum et aures tuas praecident et quae remanserint gladio concident ipsi filios tuos et
            filias tuas capient et novissimum tuum devorabitur igni</p>
          <p xml:id="ez23_26" n="26">et denudabunt te vestimentis tuis et tollent vasa gloriae
            tuae</p>
          <p xml:id="ez23_27" n="27">et requiescere faciam scelus tuum de te et fornicationem tuam
            de terra Aegypti nec levabis oculos tuos ad eos et Aegypti non recordaberis amplius</p>
          <p xml:id="ez23_28" n="28">quia haec dicit Dominus Deus ecce ego tradam te in manu eorum
            quos odisti in manu de quibus satiata est anima tua</p>
          <p xml:id="ez23_29" n="29">et agent tecum in odio et tollent omnes labores tuos et
            dimittent te nudam et ignominia plenam revelabitur ignominia fornicationum tuarum scelus
            tuum et fornicationes tuae</p>
          <p xml:id="ez23_30" n="30">fecerunt haec tibi quia fornicata es post gentes inter quas
            polluta es in idolis eorum</p>
          <p xml:id="ez23_31" n="31">in via sororis tuae ambulasti et dabo calicem eius in manu
            tua</p>
          <p xml:id="ez23_32" n="32">haec dicit Dominus Deus calicem sororis tuae bibes profundum et
            latum eris in derisum et in subsannationem quae es capacissima</p>
          <p xml:id="ez23_33" n="33">ebrietate et dolore repleberis calice maeroris et tristitiae
            calice sororis tuae Samariae</p>
          <p xml:id="ez23_34" n="34">et bibes illum et epotabis usque ad feces et fragmenta eius
            devorabis et ubera tua lacerabis quia ego locutus sum ait Dominus Deus</p>
          <p xml:id="ez23_35" n="35">propterea haec dicit Dominus Deus quia oblita es mei et
            proiecisti me post corpus tuum tu quoque porta scelus tuum et fornicationes tuas</p>
          <p xml:id="ez23_36" n="36">et ait Dominus ad me dicens fili hominis numquid iudicas Oollam
            et Oolibam et adnuntias eis scelera earum</p>
          <p xml:id="ez23_37" n="37">quia adulterae sunt et sanguis in manibus earum et cum idolis
            suis fornicatae sunt insuper et filios suos quos genuerunt mihi obtulerunt eis ad
            devorandum</p>
          <p xml:id="ez23_38" n="38">sed et hoc fecerunt mihi polluerunt sanctuarium meum in die
            illa et sabbata mea profanaverunt</p>
          <p xml:id="ez23_39" n="39">cumque immolarent filios suos idolis suis et ingrederentur
            sanctuarium meum in die illa ut polluerent illud etiam haec fecerunt in medio domus
            meae</p>
          <p xml:id="ez23_40" n="40">miserunt ad viros venientes de longe ad quos nuntium miserant
            itaque ecce venerunt quibus te lavisti et circumlevisti stibio oculos tuos et ornata es
            mundo muliebri</p>
          <p xml:id="ez23_41" n="41">sedisti in lecto pulcherrimo et mensa ordinata est ante te
            thymiama meum et unguentum meum posuisti super eam</p>
          <p xml:id="ez23_42" n="42">et vox multitudinis exultantis erat in ea et in viris qui de
            multitudine hominum adducebantur et veniebant de deserto posuerunt armillas in manibus
            eorum et coronas speciosas in capitibus eorum</p>
          <p xml:id="ez23_43" n="43">et dixi ei quae adtrita est in adulteriis nunc fornicabitur in
            fornicatione sua etiam haec</p>
          <p xml:id="ez23_44" n="44">et ingressi sunt ad eam quasi ad mulierem meretricem sic
            ingrediebantur ad Oollam et ad Oolibam mulieres nefarias</p>
          <p xml:id="ez23_45" n="45">viri ergo iusti sunt hii iudicabunt eas iudicio adulterarum et
            iudicio effundentium sanguinem quia adulterae sunt et sanguis in manibus earum</p>
          <p xml:id="ez23_46" n="46">haec enim dicit Dominus Deus adduc ad eas multitudinem et trade
            eas in tumultum et in rapinam</p>
          <p xml:id="ez23_47" n="47">et lapidentur lapidibus populorum et confodiantur gladiis eorum
            filios et filias earum interficient et domos earum igne succendent</p>
          <p xml:id="ez23_48" n="48">et auferam scelus de terra et discent omnes mulieres ne faciant
            secundum scelus earum</p>
          <p xml:id="ez23_49" n="49">et dabunt scelus vestrum super vos et peccata idolorum
            vestrorum portabitis et scietis quia ego Dominus Deus</p>
        </div>
        <div xml:id="bible-ez24" n="24">
          <head>Caput 24</head>
          <p xml:id="ez24_1" n="1">et factum est verbum Domini ad me in anno nono in mense decimo
            decima mensis dicens</p>
          <p xml:id="ez24_2" n="2">fili hominis scribe tibi nomen diei huius in qua confirmatus est
            rex Babylonis adversum Hierusalem hodie</p>
          <p xml:id="ez24_3" n="3">et dices per proverbium ad domum inritatricem parabolam et
            loqueris ad eos haec dicit Dominus Deus pone ollam pone inquam et mitte in ea aquam</p>
          <p xml:id="ez24_4" n="4">congere frusta eius in ea omnem partem bonam femur et armum
            electa et ossibus plena</p>
          <p xml:id="ez24_5" n="5">pinguissimum pecus adsume conpone quoque struices ossuum sub ea
            efferbuit coctio eius et discocta sunt ossa illius in medio eius</p>
          <p xml:id="ez24_6" n="6">propterea haec dicit Dominus Deus vae civitati sanguinum ollae
            cuius rubigo in ea est et rubigo eius non exivit de ea per partes et per partes suas
            eice eam non cecidit super eam sors</p>
          <p xml:id="ez24_7" n="7">sanguis enim eius in medio eius est super limpidissimam petram
            effudit illum non effudit illum super terram ut possit operiri pulvere</p>
          <p xml:id="ez24_8" n="8">ut superducerem indignationem meam et vindicta ulciscerer dedi
            sanguinem eius super petram limpidissimam ne operiretur</p>
          <p xml:id="ez24_9" n="9">propterea haec dicit Dominus Deus vae civitati sanguinum cuius
            ego grandem faciam pyram</p>
          <p xml:id="ez24_10" n="10">congere ossa quae igne succendam consumentur carnes et
            concoquetur universa conpositio et ossa tabescent</p>
          <p xml:id="ez24_11" n="11">pone quoque eam super prunas vacuam ut incalescat et liquefiat
            aes eius et confletur in medio eius inquinamentum eius et consumatur rubigo eius</p>
          <p xml:id="ez24_12" n="12">multo labore sudatum est et non exibit de ea nimia rubigo eius
            neque per ignem</p>
          <p xml:id="ez24_13" n="13">inmunditia tua execrabilis quia mundare te volui et non es
            mundata a sordibus tuis sed nec mundaberis prius donec quiescere faciam indignationem
            meam in te</p>
          <p xml:id="ez24_14" n="14">ego Dominus locutus sum venit et faciam non transeam nec parcam
            nec placabor iuxta vias tuas et iuxta adinventiones tuas iudicavi te dicit Dominus</p>
          <p xml:id="ez24_15" n="15">et factum est verbum Domini ad me dicens</p>
          <p xml:id="ez24_16" n="16">fili hominis ecce ego tollo a te desiderabile oculorum tuorum
            in plaga et non planges neque plorabis neque fluent lacrimae tuae</p>
          <p xml:id="ez24_17" n="17">ingemesce tacens mortuorum luctum non facies corona tua
            circumligata sit tibi et calciamenta tua erunt in pedibus tuis nec amictu ora velabis
            nec cibos lugentium comedes</p>
          <p xml:id="ez24_18" n="18">locutus sum ergo ad populum mane et mortua est uxor mea vesperi
            fecique mane sicut praeceperat mihi</p>
          <p xml:id="ez24_19" n="19">et dixit ad me populus quare non indicas nobis quid ista
            significent quae tu facis</p>
          <p xml:id="ez24_20" n="20">et dixi ad eos sermo Domini factus est ad me dicens</p>
          <p xml:id="ez24_21" n="21">loquere domui Israhel haec dicit Dominus Deus ecce ego polluam
            sanctuarium meum superbiam imperii vestri et desiderabile oculorum vestrorum et super
            quo pavet anima vestra et filii vestri et filiae quas reliquistis gladio cadent</p>
          <p xml:id="ez24_22" n="22">et facietis sicut feci ora amictu non velabitis et cibos
            lugentium non comedetis</p>
          <p xml:id="ez24_23" n="23">coronas habebitis in capitibus vestris et calciamenta in
            pedibus non plangetis neque flebitis sed tabescetis in iniquitatibus vestris et
            unusquisque gemet ad fratrem suum</p>
          <p xml:id="ez24_24" n="24">eritque Hiezecihel vobis in portentum iuxta omnia quae fecit
            facietis cum venerit istud et scietis quia ego Dominus Deus</p>
          <p xml:id="ez24_25" n="25">et tu fili hominis ecce in die quo tollam ab eis fortitudinem
            eorum et gaudium dignitatis et desiderium oculorum eorum super quo requiescunt animae
            eorum filios et filias eorum</p>
          <p xml:id="ez24_26" n="26">in die illa cum venerit fugiens ad te ut adnuntiet tibi</p>
          <p xml:id="ez24_27" n="27">in die inquam illa aperietur os tuum cum eo qui fugit et
            loqueris et non silebis ultra erisque eis in portentum et scietis quia ego Dominus</p>
        </div>
        <div xml:id="bible-ez25" n="25">
          <head>Caput 25</head>
          <p xml:id="ez25_1" n="1">et factus est sermo Domini ad me dicens</p>
          <p xml:id="ez25_2" n="2">fili hominis pone faciem tuam contra filios Ammon et prophetabis
            de eis</p>
          <p xml:id="ez25_3" n="3">et dices filiis Ammon audite verbum Domini Dei haec dicit Dominus
            Deus pro eo quod dixisti euge euge super sanctuarium meum quia pollutum est et super
            terram Israhel quoniam desolata est et super domum Iuda quoniam ducti sunt in
            captivitatem</p>
          <p xml:id="ez25_4" n="4">idcirco ego tradam te filiis orientalibus in hereditatem et
            conlocabunt caulas suas in te et ponent in te tentoria sua ipsi comedent fruges tuas et
            ipsi bibent lac tuum</p>
          <p xml:id="ez25_5" n="5">daboque Rabbath in habitaculum camelorum et filios Ammon in
            cubile pecorum et scietis quia ego Dominus</p>
          <p xml:id="ez25_6" n="6">quia haec dicit Dominus Deus pro eo quod plausisti manu et
            percussisti pede et gavisa es ex toto affectu super terram Israhel</p>
          <p xml:id="ez25_7" n="7">idcirco ecce ego extendam manum meam super te et tradam te in
            direptionem gentium et interficiam te de populis et perdam de terris et conteram et
            scies quia ego Dominus</p>
          <p xml:id="ez25_8" n="8">haec dicit Dominus Deus pro eo quod dixerunt Moab et Seir ecce
            sicut omnes gentes domus Iuda</p>
          <p xml:id="ez25_9" n="9">idcirco ecce ego aperiam umerum Moab de civitatibus de
            civitatibus inquam eius et de finibus eius inclitas terrae Bethiesimoth et Beelmeon et
            Cariathaim</p>
          <p xml:id="ez25_10" n="10">filiis orientis cum filiis Ammon et dabo eam in hereditatem ut
            non sit memoria ultra filiorum Ammon in gentibus</p>
          <p xml:id="ez25_11" n="11">et in Moab faciam iudicia et scient quia ego Dominus</p>
          <p xml:id="ez25_12" n="12">haec dicit Dominus Deus pro eo quod fecit Idumea ultionem ut se
            vindicaret de filiis Iuda peccavitque delinquens et vindictam expetivit de eis</p>
          <p xml:id="ez25_13" n="13">idcirco haec dicit Dominus Deus extendam manum meam super
            Idumeam et auferam de ea hominem et iumentum et faciam eam desertum ab austro et qui
            sunt in Daedan gladio cadent</p>
          <p xml:id="ez25_14" n="14">et dabo ultionem meam super Idumeam per manum populi mei
            Israhel et facient in Edom iuxta iram meam et furorem meum et scient vindictam meam
            dicit Dominus Deus</p>
          <p xml:id="ez25_15" n="15">haec dicit Dominus Deus pro eo quod fecerunt Palestini in
            vindictam et ulti se sunt toto animo interficientes et implentes inimicitias veteres</p>
          <p xml:id="ez25_16" n="16">propterea haec dicit Dominus Deus ecce ego extendam manum meam
            super Palestinos et interficiam interfectores et perdam reliquias maritimae regionis</p>
          <p xml:id="ez25_17" n="17">faciamque in eis ultiones magnas arguens in furore et scient
            quia ego Dominus cum dedero vindictam meam super eos</p>
        </div>
        <div xml:id="bible-ez26" n="26">
          <head>Caput 26</head>
          <p xml:id="ez26_1" n="1">et factum est in undecimo anno prima mensis factus est sermo
            Domini ad me dicens</p>
          <p xml:id="ez26_2" n="2">fili hominis pro eo quod dixit Tyrus de Hierusalem euge
            confractae sunt portae populorum conversa est ad me implebor deserta est</p>
          <p xml:id="ez26_3" n="3">propterea haec dicit Dominus Deus ecce ego super te Tyre et
            ascendere faciam ad te gentes multas sicut ascendit mare fluctuans</p>
          <p xml:id="ez26_4" n="4">et dissipabunt muros Tyri et destruent turres eius et radam
            pulverem eius de ea et dabo eam in limpidissimam petram</p>
          <p xml:id="ez26_5" n="5">siccatio sagenarum erit in medio maris quia ego locutus sum ait
            Dominus Deus et erit in direptionem gentibus</p>
          <p xml:id="ez26_6" n="6">filiae quoque eius quae sunt in agro gladio interficientur et
            scient quia ego Dominus</p>
          <p xml:id="ez26_7" n="7">quia haec dicit Dominus Deus ecce ego adducam ad Tyrum
            Nabuchodonosor regem Babylonis ab aquilone regem regum cum equis et curribus et
            equitibus et coetu populoque magno</p>
          <p xml:id="ez26_8" n="8">filias tuas quae sunt in agro gladio interficiet et circumdabit
            te munitionibus et conportabit aggerem in gyro et levabit contra te clypeum</p>
          <p xml:id="ez26_9" n="9">et vineas et arietes temperabit in muros tuos et turres tuas
            destruet in armatura sua</p>
          <p xml:id="ez26_10" n="10">inundatione equorum eius operiet te pulvis eorum a sonitu
            equitum et rotarum et curruum movebuntur muri tui dum ingressus fuerit portas tuas quasi
            per introitus urbis dissipatae</p>
          <p xml:id="ez26_11" n="11">ungulis equorum suorum conculcabit omnes plateas tuas populum
            tuum gladio caedet et statuae tuae nobiles in terram corruent</p>
          <p xml:id="ez26_12" n="12">vastabunt opes tuas diripient negotiationes tuas et destruent
            muros tuos et domos tuas praeclaras subvertent et lapides tuos et ligna tua et pulverem
            tuum in medio aquarum ponent</p>
          <p xml:id="ez26_13" n="13">et quiescere faciam multitudinem canticorum tuorum et sonitus
            cithararum tuarum non audietur amplius</p>
          <p xml:id="ez26_14" n="14">et dabo te in limpidissimam petram siccatio sagenarum eris nec
            aedificaberis ultra quia ego locutus sum dicit Dominus Deus</p>
          <p xml:id="ez26_15" n="15">haec dicit Dominus Deus Tyro numquid non a sonitu ruinae tuae
            et gemitu interfectorum tuorum cum occisi fuerint in medio tui commovebuntur insulae</p>
          <p xml:id="ez26_16" n="16">et descendent de sedibus suis omnes principes maris et auferent
            exuvias suas et vestimenta sua varia abicient et induentur stupore in terra sedebunt et
            adtoniti super repentino casu tuo admirabuntur</p>
          <p xml:id="ez26_17" n="17">et adsumentes super te lamentum dicent tibi quomodo peristi
            quae habitas in mari urbs inclita quae fuisti fortis in mari cum habitatoribus tuis quos
            formidabant universi</p>
          <p xml:id="ez26_18" n="18">nunc stupebunt naves in die pavoris tui et turbabuntur insulae
            in mari eo quod nullus egrediatur ex te</p>
          <p xml:id="ez26_19" n="19">quia haec dicit Dominus Deus cum dedero te urbem desolatam
            sicut civitates quae non habitantur et adduxero super te abyssum et operuerint te aquae
            multae</p>
          <p xml:id="ez26_20" n="20">et detraxero te cum his qui descendunt in lacum ad populum
            sempiternum et conlocavero te in terra novissima sicut solitudines veteres cum his qui
            deducuntur in lacum ut non habiteris porro dedero gloriam in terra viventium</p>
          <p xml:id="ez26_21" n="21">in nihilum redigam te et non eris et requisita non invenieris
            ultra in sempiternum dicit Dominus Deus</p>
        </div>
        <div xml:id="bible-ez27" n="27">
          <head>Caput 27</head>
          <p xml:id="ez27_1" n="1">et factum est verbum Domini ad me dicens</p>
          <p xml:id="ez27_2" n="2">tu ergo fili hominis adsume super Tyrum lamentum</p>
          <p xml:id="ez27_3" n="3">et dices Tyro quae habitat in introitu maris negotiationi
            populorum ad insulas multas haec dicit Dominus Deus o Tyre tu dixisti perfecti decoris
            ego sum</p>
          <p xml:id="ez27_4" n="4">et in corde maris sita finitimi tui qui te aedificaverunt
            impleverunt decorem tuum</p>
          <p xml:id="ez27_5" n="5">abietibus de Sanir extruxerunt te cum omnibus tabulatis maris
            cedrum de Libano tulerunt ut facerent tibi malum</p>
          <p xml:id="ez27_6" n="6">quercus de Basan dolaverunt in remos tuos transtra tua fecerunt
            tibi ex ebore indico et praetoriola de insulis Italiae</p>
          <p xml:id="ez27_7" n="7">byssus varia de Aegypto texta est tibi in velum ut poneretur in
            malo hyacinthus et purpura de insulis Elisa facta sunt operimentum tuum</p>
          <p xml:id="ez27_8" n="8">habitatores Sidonis et Aradii fuerunt remiges tui sapientes tui
            Tyre facti sunt gubernatores tui</p>
          <p xml:id="ez27_9" n="9">senes Bibli et prudentes eius habuerunt nautas ad ministerium
            variae supellectilis tuae omnes naves maris et nautae earum fuerunt in populo
            negotiationis tuae</p>
          <p xml:id="ez27_10" n="10">Persae et Lydi et Lybies erant in exercitu tuo viri bellatores
            tui clypeum et galeam suspenderunt in te pro ornatu tuo</p>
          <p xml:id="ez27_11" n="11">filii Aradii cum exercitu tuo erant super muros tuos in
            circuitu sed et Pigmei qui erant in turribus tuis faretras suas suspenderunt in muris
            tuis per gyrum ipsi conpleverunt pulchritudinem tuam</p>
          <p xml:id="ez27_12" n="12">Carthaginienses negotiatores tui a multitudine cunctarum
            divitiarum argento ferro stagno plumboque repleverunt nundinas tuas</p>
          <p xml:id="ez27_13" n="13">Graecia Thubal et Mosoch ipsi institores tui mancipia et vasa
            aerea adduxerunt populo tuo</p>
          <p xml:id="ez27_14" n="14">de domo Thogorma equos et equites et mulos adduxerunt ad forum
            tuum</p>
          <p xml:id="ez27_15" n="15">filii Dadan negotiatores tui insulae multae negotiatio manus
            tuae dentes eburneos et hebeninos commutaverunt in pretio tuo</p>
          <p xml:id="ez27_16" n="16">Syrus negotiator tuus propter multitudinem operum tuorum gemmam
            purpuram et scutulata et byssum et sericum et chodchod proposuerunt in mercatu tuo</p>
          <p xml:id="ez27_17" n="17">Iuda et terra Israhel ipsi institores tui in frumento primo
            balsamum et mel et oleum et resinam proposuerunt in nundinis tuis</p>
          <p xml:id="ez27_18" n="18">Damascenus negotiator tuus in multitudine operum tuorum in
            multitudine diversarum opum in vino pingui in lanis coloris optimi</p>
          <p xml:id="ez27_19" n="19">Dan et Graecia et Mozel in nundinis tuis proposuerunt ferrum
            fabrefactum stacte et calamus in negotiatione tua</p>
          <p xml:id="ez27_20" n="20">Dadan institores tui in tapetibus ad sedendum</p>
          <p xml:id="ez27_21" n="21">Arabia et universi principes Cedar ipsi negotiatores manus tuae
            cum agnis et arietibus et hedis venerunt ad te negotiatores tui</p>
          <p xml:id="ez27_22" n="22">venditores Saba et Reema ipsi negotiatores tui cum universis
            primis aromatibus et lapide pretioso et auro quod proposuerunt in mercatu tuo</p>
          <p xml:id="ez27_23" n="23">Aran et Chenne et Eden negotiatores Saba Assur Chelmad
            venditores tui</p>
          <p xml:id="ez27_24" n="24">ipsi negotiatores tui multifariam involucris hyacinthi et
            polymitorum gazarumque pretiosarum quae obvolutae et adstrictae erant funibus cedros
            quoque habebant in negotiationibus tuis</p>
          <p xml:id="ez27_25" n="25">naves maris principes tuae in negotiatione tua et repleta es et
            glorificata nimis in corde maris</p>
          <p xml:id="ez27_26" n="26">in aquis multis adduxerunt te remiges tui ventus auster
            contrivit te in corde maris</p>
          <p xml:id="ez27_27" n="27">divitiae tuae et thesauri tui et multiplex instrumentum tuum
            nautae tui et gubernatores tui qui tenebant supellectilem tuam et populo tuo praeerant
            viri quoque bellatores tui qui erant in te cum universa multitudine tua quae est in
            medio tui cadent in corde maris in die ruinae tuae</p>
          <p xml:id="ez27_28" n="28">a sonitu clamoris gubernatorum tuorum conturbabuntur
            classes</p>
          <p xml:id="ez27_29" n="29">et descendent de navibus suis omnes qui tenebant remum nautae
            et universi gubernatores maris in terra stabunt</p>
          <p xml:id="ez27_30" n="30">et heiulabunt super te voce magna et clamabunt amare et
            superiacient pulverem capitibus suis et cinere conspergentur</p>
          <p xml:id="ez27_31" n="31">et radent super te calvitium et accingentur ciliciis et
            plorabunt te in amaritudine animae ploratu amarissimo</p>
          <p xml:id="ez27_32" n="32">et adsument super te carmen lugubre et plangent te quae est ut
            Tyrus quae obmutuit in medio maris</p>
          <p xml:id="ez27_33" n="33">quae in exitu negotiationum tuarum de mari implesti populos
            multos in multitudine divitiarum tuarum et populorum tuorum ditasti reges terrae</p>
          <p xml:id="ez27_34" n="34">nunc contrita es a mari in profundis aquarum opes tuae et omnis
            multitudo tua quae erat in medio tui ceciderunt</p>
          <p xml:id="ez27_35" n="35">universi habitatores insularum obstipuerunt super te et reges
            earum omnes tempestate perculsi mutaverunt vultus</p>
          <p xml:id="ez27_36" n="36">negotiatores populorum sibilaverunt super te ad nihilum deducta
            es et non eris usque in perpetuum</p>
        </div>
        <div xml:id="bible-ez28" n="28">
          <head>Caput 28</head>
          <p xml:id="ez28_1" n="1">et factus est sermo Domini ad me dicens</p>
          <p xml:id="ez28_2" n="2">fili hominis dic principi Tyri haec dicit Dominus Deus eo quod
            elevatum est cor tuum et dixisti Deus ego sum et in cathedra Dei sedi in corde maris cum
            sis homo et non Deus et dedisti cor tuum quasi cor Dei</p>
          <p xml:id="ez28_3" n="3">ecce sapientior es tu Danihele omne secretum non est absconditum
            a te</p>
          <p xml:id="ez28_4" n="4">in sapientia et prudentia tua fecisti tibi fortitudinem et
            adquisisti aurum et argentum in thesauris tuis</p>
          <p xml:id="ez28_5" n="5">in multitudine sapientiae tuae et in negotiatione tua
            multiplicasti tibi fortitudinem et elevatum est cor tuum in robore tuo</p>
          <p xml:id="ez28_6" n="6">propterea haec dicit Dominus Deus eo quod elevatum est cor tuum
            quasi cor Dei</p>
          <p xml:id="ez28_7" n="7">idcirco ecce ego adducam super te alienos robustissimos gentium
            et nudabunt gladios suos super pulchritudinem sapientiae tuae et polluent decorem
            tuum</p>
          <p xml:id="ez28_8" n="8">interficient et detrahent te et morieris interitu occisorum in
            corde maris</p>
          <p xml:id="ez28_9" n="9">numquid dicens loqueris Deus ego sum coram interficientibus te
            cum sis homo et non Deus in manu occidentium te</p>
          <p xml:id="ez28_10" n="10">morte incircumcisorum morieris in manu alienorum quia ego
            locutus sum ait Dominus Deus</p>
          <p xml:id="ez28_11" n="11">et factus est sermo Domini ad me dicens fili hominis leva
            planctum super regem Tyri</p>
          <p xml:id="ez28_12" n="12">et dices ei haec dicit Dominus Deus tu signaculum similitudinis
            plenus sapientia et perfectus decore</p>
          <p xml:id="ez28_13" n="13">in deliciis paradisi Dei fuisti omnis lapis pretiosus
            operimentum tuum sardius topazius et iaspis chrysolitus et onyx et berillus sapphyrus et
            carbunculus et zmaragdus aurum opus decoris tui et foramina tua in die qua conditus es
            praeparata sunt</p>
          <p xml:id="ez28_14" n="14">tu cherub extentus et protegens et posui te in monte sancto Dei
            in medio lapidum ignitorum ambulasti</p>
          <p xml:id="ez28_15" n="15">perfectus in viis tuis a die conditionis tuae donec inventa est
            iniquitas in te</p>
          <p xml:id="ez28_16" n="16">in multitudine negotiationis tuae repleta sunt interiora tua
            iniquitate et peccasti et eieci te de monte Dei et perdidi te o cherub protegens de
            medio lapidum ignitorum</p>
          <p xml:id="ez28_17" n="17">elevatum est cor tuum in decore tuo perdidisti sapientiam tuam
            in decore tuo in terram proieci te ante faciem regum dedi te ut cernerent te</p>
          <p xml:id="ez28_18" n="18">in multitudine iniquitatum tuarum et iniquitate negotiationis
            tuae polluisti sanctificationem tuam producam ergo ignem de medio tui qui comedat te et
            dabo te in cinerem super terram in conspectu omnium videntium te</p>
          <p xml:id="ez28_19" n="19">omnes qui viderint te in gentibus obstupescent super te nihili
            factus es et non eris in perpetuum</p>
          <p xml:id="ez28_20" n="20">et factus est sermo Domini ad me dicens</p>
          <p xml:id="ez28_21" n="21">fili hominis pone faciem tuam contra Sidonem et prophetabis de
            ea</p>
          <p xml:id="ez28_22" n="22">et dices haec dicit Dominus Deus ecce ego ad te Sidon et
            glorificabor in medio tui et scient quia ego Dominus cum fecero in ea iudicia et
            sanctificatus fuero in ea</p>
          <p xml:id="ez28_23" n="23">et inmittam ei pestilentiam et sanguinem in plateis eius et
            corruent interfecti in medio eius gladio per circuitum et scient quia ego Dominus</p>
          <p xml:id="ez28_24" n="24">et non erit ultra domui Israhel offendiculum amaritudinis et
            spina dolorem inferens undique per circuitum eorum qui adversantur eis et scient quia
            ego Dominus Deus</p>
          <p xml:id="ez28_25" n="25">haec dicit Dominus Deus quando congregavero domum Israhel de
            populis in quibus dispersi sunt sanctificabor in eis coram gentibus et habitabunt in
            terra sua quam dedi servo meo Iacob</p>
          <p xml:id="ez28_26" n="26">et habitabunt in ea securi et aedificabunt domos plantabuntque
            vineas et habitabunt confidenter cum fecero iudicia in omnibus qui adversantur eis per
            circuitum et scient quia ego Dominus Deus eorum</p>
        </div>
        <div xml:id="bible-ez29" n="29">
          <head>Caput 29</head>
          <p xml:id="ez29_1" n="1">in anno decimo in decimo mense undecima mensis factum est verbum
            Domini ad me dicens</p>
          <p xml:id="ez29_2" n="2">fili hominis pone faciem tuam contra Pharaonem regem Aegypti et
            prophetabis de eo et de Aegypto universa</p>
          <p xml:id="ez29_3" n="3">loquere et dices haec dicit Dominus Deus ecce ego ad te Pharao
            rex Aegypti draco magne qui cubas in medio fluminum tuorum et dicis meus est fluvius et
            ego feci memet ipsum</p>
          <p xml:id="ez29_4" n="4">et ponam frenum in maxillis tuis et adglutinabo pisces fluminum
            tuorum squamis tuis et extraham te de medio fluminum tuorum et universi pisces tui
            squamis tuis adherebunt</p>
          <p xml:id="ez29_5" n="5">et proiciam te in desertum et omnes pisces fluminis tui super
            faciem terrae cades non colligeris neque congregaberis bestiis terrae et volatilibus
            caeli dedi te ad devorandum</p>
          <p xml:id="ez29_6" n="6">et scient omnes habitatores Aegypti quia ego Dominus pro eo quod
            fuisti baculus harundineus domui Israhel</p>
          <p xml:id="ez29_7" n="7">quando adprehenderunt te manu et confractus es et lacerasti omnem
            umerum eorum et innitentibus eis super te comminutus es et dissolvisti omnes renes
            eorum</p>
          <p xml:id="ez29_8" n="8">propterea haec dicit Dominus Deus ecce ego adducam super te
            gladium et interficiam de te hominem et iumentum</p>
          <p xml:id="ez29_9" n="9">et erit terra Aegypti in desertum et solitudinem et scient quia
            ego Dominus eo quod dixerit fluvius meus est et ego feci</p>
          <p xml:id="ez29_10" n="10">idcirco ecce ego ad te et ad flumina tua daboque terram Aegypti
            in solitudines gladio dissipatam a turre Syenes usque ad terminos Aethiopiae</p>
          <p xml:id="ez29_11" n="11">non pertransibit eam pes hominis neque pes iumenti gradietur in
            ea et non habitabitur quadraginta annis</p>
          <p xml:id="ez29_12" n="12">daboque terram Aegypti desertam in medio terrarum desertarum et
            civitates eius in medio urbium subversarum erunt desolatae quadraginta annis et
            dispergam Aegyptios in nationes et ventilabo eos in terras</p>
          <p xml:id="ez29_13" n="13">quia haec dicit Dominus Deus post finem quadraginta annorum
            congregabo Aegyptum de populis in quibus dispersi fuerunt</p>
          <p xml:id="ez29_14" n="14">et reducam captivitatem Aegypti et conlocabo eos in terra
            Fatures in terra nativitatis suae et erunt ibi in regnum humile</p>
          <p xml:id="ez29_15" n="15">inter regna cetera erit humillima et non elevabitur ultra super
            nationes et inminuam eos ne imperent gentibus</p>
          <p xml:id="ez29_16" n="16">neque erunt ultra domui Israhel in confidentia docentes
            iniquitatem ut fugiant et sequantur eos et scient quia ego Dominus Deus</p>
          <p xml:id="ez29_17" n="17">et factum est in vicesimo et septimo anno in primo in una
            mensis factum est verbum Domini ad me dicens</p>
          <p xml:id="ez29_18" n="18">fili hominis Nabuchodonosor rex Babylonis servire fecit
            exercitum suum servitute magna adversum Tyrum omne caput decalvatum et omnis umerus
            depilatus est et merces non est reddita ei neque exercitui eius de Tyro pro servitute
            qua servivit mihi adversum eam</p>
          <p xml:id="ez29_19" n="19">propterea haec dicit Dominus Deus ecce ego dabo Nabuchodonosor
            regem Babylonis in terra Aegypti et accipiet multitudinem eius et depraedabitur manubias
            eius et diripiet spolia eius et erit merces exercitui illius</p>
          <p xml:id="ez29_20" n="20">et operi pro quo servivit adversum eam dedi ei terram Aegypti
            pro eo quod laboraverunt mihi ait Dominus Deus</p>
          <p xml:id="ez29_21" n="21">in die illo pullulabit cornu domui Israhel et tibi dabo apertum
            os in medio eorum et scient quoniam ego Dominus</p>
        </div>
        <div xml:id="bible-ez30" n="30">
          <head>Caput 30</head>
          <p xml:id="ez30_1" n="1">et factum est verbum Domini ad me dicens</p>
          <p xml:id="ez30_2" n="2">fili hominis propheta et dic haec dicit Dominus Deus ululate vae
            vae diei</p>
          <p xml:id="ez30_3" n="3">quia iuxta est dies et adpropinquavit dies Domini dies nubis
            tempus gentium erit</p>
          <p xml:id="ez30_4" n="4">et veniet gladius in Aegyptum et erit pavor in Aethiopia cum
            ceciderint vulnerati in Aegypto et ablata fuerit multitudo illius et destructa
            fundamenta eius</p>
          <p xml:id="ez30_5" n="5">Aethiopia et Lybia et Lydii et omne reliquum vulgus et Chub et
            filii terrae foederis cum eis gladio cadent</p>
          <p xml:id="ez30_6" n="6">haec dicit Dominus Deus et corruent fulcientes Aegyptum et
            destruetur superbia imperii eius a turre Syenes gladio cadent in ea ait Dominus
            exercituum</p>
          <p xml:id="ez30_7" n="7">et dissipabuntur in medio terrarum desolatarum et urbes eius in
            medio civitatum desertarum erunt</p>
          <p xml:id="ez30_8" n="8">et scient quoniam ego Dominus cum dedero ignem in Aegyptum et
            adtriti fuerint omnes auxiliatores eius</p>
          <p xml:id="ez30_9" n="9">in die illa egredientur nuntii a facie mea in trieribus ad
            conterendam Aethiopiae confidentiam et erit pavor in eis in die Aegypti quia absque
            dubio veniet</p>
          <p xml:id="ez30_10" n="10">haec dicit Dominus Deus et cessare faciam multitudinem Aegypti
            in manu Nabuchodonosor regis Babylonis</p>
          <p xml:id="ez30_11" n="11">ipse et populus eius cum eo fortissimi gentium adducentur ad
            disperdendam terram et evaginabunt gladios suos super Aegyptum et implebunt terram
            interfectis</p>
          <p xml:id="ez30_12" n="12">et faciam alveos fluminum aridos et tradam terram in manu
            pessimorum et dissipabo terram et plenitudinem eius in manu alienorum ego Dominus
            locutus sum</p>
          <p xml:id="ez30_13" n="13">haec dicit Dominus Deus et disperdam simulacra et cessare
            faciam idola de Memphis et dux de terra Aegypti non erit amplius et dabo terrorem in
            terra Aegypti</p>
          <p xml:id="ez30_14" n="14">et disperdam terram Fatures et dabo ignem in Tafnis et faciam
            iudicia in Alexandriam</p>
          <p xml:id="ez30_15" n="15">et effundam indignationem meam super Pelusium robur Aegypti et
            interficiam multitudinem Alexandriae</p>
          <p xml:id="ez30_16" n="16">et dabo ignem in Aegypto quasi parturiens dolebit Pelusium et
            Alexandria erit dissipata et in Memphis angustiae cotidianae</p>
          <p xml:id="ez30_17" n="17">iuvenes Eliupoleos et Bubasti gladio cadent et ipsae captivae
            ducentur</p>
          <p xml:id="ez30_18" n="18">et in Tafnis nigrescet dies cum contrivero ibi sceptra Aegypti
            et defecerit in ea superbia potentiae eius ipsam nubes operiet filiae autem eius in
            captivitatem ducentur</p>
          <p xml:id="ez30_19" n="19">et faciam iudicia in Aegypto et scient quia ego Dominus</p>
          <p xml:id="ez30_20" n="20">et factum est in undecimo anno in primo in septima mensis
            factum est verbum Domini ad me dicens</p>
          <p xml:id="ez30_21" n="21">fili hominis brachium Pharao regis Aegypti confregi et ecce non
            est obvolutum ut restitueretur ei sanitas ut ligaretur pannis et farciretur linteolis et
            recepto robore posset tenere gladium</p>
          <p xml:id="ez30_22" n="22">propterea haec dicit Dominus Deus ecce ego ad Pharao regem
            Aegypti et comminuam brachium eius forte sed confractum et deiciam gladium de manu
            eius</p>
          <p xml:id="ez30_23" n="23">et dispergam Aegyptum in gentibus et ventilabo eos in
            terris</p>
          <p xml:id="ez30_24" n="24">et confortabo brachia regis Babylonis daboque gladium meum in
            manu eius et confringam brachia Pharaonis et gement gemitibus interfecti coram facie
            eius</p>
          <p xml:id="ez30_25" n="25">et confortabo brachia regis Babylonis et brachia Pharaonis
            concident et scient quia ego Dominus cum dedero gladium meum in manu regis Babylonis et
            extenderit eum super terram Aegypti</p>
          <p xml:id="ez30_26" n="26">et dispergam Aegyptum in nationes et ventilabo eos in terris et
            scient quia ego Dominus</p>
        </div>
        <div xml:id="bible-ez31" n="31">
          <head>Caput 31</head>
          <p xml:id="ez31_1" n="1">et factum est in undecimo anno tertio una mensis factum est
            verbum Domini ad me dicens</p>
          <p xml:id="ez31_2" n="2">fili hominis dic Pharaoni regi Aegypti et populo eius cui similis
            factus es in magnitudine tua</p>
          <p xml:id="ez31_3" n="3">ecce Assur quasi cedrus in Libano pulcher ramis et frondibus
            nemorosus excelsusque altitudine et inter condensas frondes elevatum est cacumen
            eius</p>
          <p xml:id="ez31_4" n="4">aquae nutrierunt illum abyssus exaltavit eum flumina eius
            manabant in circuitu radicum eius et rivos suos emisit ad universa ligna regionis</p>
          <p xml:id="ez31_5" n="5">propterea elevata est altitudo eius super omnia ligna regionis et
            multiplicata sunt arbusta eius et elevati sunt rami eius prae aquis multis</p>
          <p xml:id="ez31_6" n="6">cumque extendisset umbram suam in ramis eius fecerunt nidos omnia
            volatilia caeli et sub frondibus eius genuerunt omnes bestiae saltuum et sub umbraculo
            illius habitabat coetus gentium plurimarum</p>
          <p xml:id="ez31_7" n="7">eratque pulcherrimus in magnitudine sua et in dilatatione
            arbustorum suorum erat enim radix illius iuxta aquas multas</p>
          <p xml:id="ez31_8" n="8">cedri non fuerunt altiores illo in paradiso Dei abietes non
            adaequaverunt summitatem eius et platani non fuerunt aequae frondibus illius omne lignum
            paradisi Dei non est adsimilatum illi et pulchritudini eius</p>
          <p xml:id="ez31_9" n="9">quoniam speciosum feci eum et multis condensisque frondibus et
            aemulata sunt eum omnia ligna voluptatis quae erant in paradiso Dei</p>
          <p xml:id="ez31_10" n="10">propterea haec dicit Dominus Deus pro eo quod sublimatus est in
            altitudine et dedit summitatem suam virentem atque condensam et elevatum est cor eius in
            altitudine sua</p>
          <p xml:id="ez31_11" n="11">tradidi eum in manu fortissimi gentium faciens faciet ei iuxta
            impietatem eius eieci eum</p>
          <p xml:id="ez31_12" n="12">et succident illum alieni et crudelissimi nationum et proicient
            eum super montes et in cunctis convallibus corruent rami eius et confringentur arbusta
            eius in universis rupibus terrae et recedent de umbraculo eius omnes populi terrae et
            relinquent eum</p>
          <p xml:id="ez31_13" n="13">in ruina eius habitaverunt omnia volatilia caeli et in ramis
            eius fuerunt universae bestiae regionis</p>
          <p xml:id="ez31_14" n="14">quam ob rem non elevabuntur in altitudine sua omnia ligna
            aquarum neque ponent sublimitatem suam inter nemorosa atque frondosa nec stabunt in
            sublimitate eorum omnia quae inrigantur aquis quia omnes traditi sunt in mortem ad
            terram ultimam in medio filiorum hominum ad eos qui descendunt in lacum</p>
          <p xml:id="ez31_15" n="15">haec dicit Dominus Deus in die quando descendit ad inferos
            indixi luctum operui eum abysso et prohibui flumina eius et coercui aquas multas
            contristatus est super eum Libanus et omnia ligna agri concussa sunt</p>
          <p xml:id="ez31_16" n="16">a sonitu ruinae eius commovi gentes cum deducerem eum ad
            infernum cum his qui descendebant in lacum et consolata sunt in terra infima omnia ligna
            voluptatis egregia atque praeclara in Libano universa quae inrigabantur aquis</p>
          <p xml:id="ez31_17" n="17">nam et ipsi cum ea descendent ad infernum ad interfectos gladio
            et brachium uniuscuiusque sedebit sub umbraculo eius in medio nationum</p>
          <p xml:id="ez31_18" n="18">cui adsimilatus es o inclite atque sublimis inter ligna
            voluptatis ecce deductus es cum lignis voluptatis ad terram ultimam in medio
            incircumcisorum dormies cum his qui interfecti sunt gladio ipse est Pharao et omnis
            multitudo eius dicit Dominus Deus</p>
        </div>
        <div xml:id="bible-ez32" n="32">
          <head>Caput 32</head>
          <p xml:id="ez32_1" n="1">et factum est duodecimo anno in mense duodecimo in una mensis
            factum est verbum Domini ad me dicens</p>
          <p xml:id="ez32_2" n="2">fili hominis adsume lamentum super Pharao regem Aegypti et dices
            ad eum leoni gentium adsimilatus es et draconi qui est in mari et ventilabas cornu in
            fluminibus tuis et conturbabas aquas pedibus tuis et conculcabas flumina eorum</p>
          <p xml:id="ez32_3" n="3">propterea haec dicit Dominus Deus expandam super te rete meum in
            multitudine populorum multorum et extrahent te in sagena mea</p>
          <p xml:id="ez32_4" n="4">et proiciam te in terram super faciem agri abiciam te et habitare
            faciam super te omnia volatilia caeli et saturabo de te bestias universae terrae</p>
          <p xml:id="ez32_5" n="5">et dabo carnes tuas super montes et implebo colles tuos sanie
            tua</p>
          <p xml:id="ez32_6" n="6">et inrigabo terram pedore sanguinis tui super montes et valles
            implebuntur ex te</p>
          <p xml:id="ez32_7" n="7">et operiam cum extinctus fueris caelos et nigrescere faciam
            stellas eius solem nube tegam et luna non dabit lumen suum</p>
          <p xml:id="ez32_8" n="8">omnia luminaria caeli maerere faciam super te et dabo tenebras
            super terram tuam dicit Dominus Deus</p>
          <p xml:id="ez32_9" n="9">et inritabo cor populorum multorum cum induxero contritionem tuam
            in gentibus super terras quas nescis</p>
          <p xml:id="ez32_10" n="10">et stupescere faciam super te populos multos et reges eorum
            horrore nimio formidabunt super te cum volare coeperit gladius meus super facies eorum
            et obstupescent repente singuli pro anima sua in die ruinae suae</p>
          <p xml:id="ez32_11" n="11">quia haec dicit Dominus Deus gladius regis Babylonis veniet
            tibi</p>
          <p xml:id="ez32_12" n="12">in gladiis fortium deiciam multitudinem tuam inexpugnabiles
            gentes omnes heae et vastabunt superbiam Aegypti et dissipabitur multitudo eius</p>
          <p xml:id="ez32_13" n="13">et perdam omnia iumenta eius quae erant super aquas plurimas et
            non conturbabit eas pes hominis ultra neque ungula iumentorum turbabit eas</p>
          <p xml:id="ez32_14" n="14">tunc purissimas reddam aquas eorum et flumina eorum quasi oleum
            adducam ait Dominus Deus</p>
          <p xml:id="ez32_15" n="15">cum dedero terram Aegypti desolatam deseretur autem terra a
            plenitudine sua quando percussero omnes habitatores eius et scient quia ego Dominus</p>
          <p xml:id="ez32_16" n="16">planctus est et plangent eum filiae gentium plangent eum super
            Aegypto et super multitudine eius plangent eum ait Dominus Deus</p>
          <p xml:id="ez32_17" n="17">et factum est in duodecimo anno in quintadecima mensis factum
            est verbum Domini ad me dicens</p>
          <p xml:id="ez32_18" n="18">fili hominis cane lugubre super multitudine Aegypti et detrahe
            eam ipsam et filias gentium robustarum ad terram ultimam cum his qui descendunt in
            lacum</p>
          <p xml:id="ez32_19" n="19">quo pulchrior es descende et dormi cum incircumcisis</p>
          <p xml:id="ez32_20" n="20">in medio interfectorum gladio cadent gladius datus est
            adtraxerunt eam et omnes populos eius</p>
          <p xml:id="ez32_21" n="21">loquentur ei potentissimi robustorum de medio inferni qui cum
            auxiliatoribus eius descenderunt et dormierunt incircumcisi interfecti gladio</p>
          <p xml:id="ez32_22" n="22">ibi Assur et omnis multitudo eius in circuitu illius sepulchra
            eius omnes interfecti et qui ceciderunt gladio</p>
          <p xml:id="ez32_23" n="23">quorum data sunt sepulchra in novissimis laci et facta est
            multitudo eius per gyrum sepulchri eius universi interfecti cadentesque gladio qui
            dederant quondam formidinem in terra viventium</p>
          <p xml:id="ez32_24" n="24">ibi Aelam et omnis multitudo eius per gyrum sepulchri sui omnes
            hii interfecti ruentesque gladio qui descenderunt incircumcisi ad terram ultimam qui
            posuerunt terrorem suum in terra viventium et portaverunt ignominiam suam cum his qui
            descendunt in lacum</p>
          <p xml:id="ez32_25" n="25">in medio interfectorum posuerunt cubile eius in universis
            populis eius in circuitu eius sepulchrum illius omnes hii incircumcisi interfectique
            gladio dederant enim terrorem in terra viventium et portaverunt ignominiam suam cum his
            qui descendunt in lacum in medio interfectorum positi sunt</p>
          <p xml:id="ez32_26" n="26">ibi Mosoch et Thubal et omnis multitudo eius in circuitu illius
            sepulchra eius omnes hii incircumcisi interfectique et cadentes gladio quia dederunt
            formidinem suam in terra viventium</p>
          <p xml:id="ez32_27" n="27">et non dormient cum fortibus cadentibusque et incircumcisis qui
            descenderunt ad infernum cum armis suis et posuerunt gladios suos sub capitibus suis et
            fuerunt iniquitates eorum in ossibus eorum quia terror fortium facti sunt in terra
            viventium</p>
          <p xml:id="ez32_28" n="28">et tu ergo in medio incircumcisorum contereris et dormies cum
            interfectis gladio</p>
          <p xml:id="ez32_29" n="29">ibi Idumea et reges eius omnes duces eius qui dati sunt cum
            exercitu suo cum interfectis gladio et qui cum incircumcisis dormierunt et cum his qui
            descenderunt in lacum</p>
          <p xml:id="ez32_30" n="30">ibi principes aquilonis omnes et universi venatores qui deducti
            sunt cum interfectis paventes et in sua fortitudine confusi qui dormierunt incircumcisi
            cum interfectis gladio et portaverunt confusionem suam cum his qui descendunt in
            lacum</p>
          <p xml:id="ez32_31" n="31">vidit eos Pharao et consolatus est super universa multitudine
            sua quae interfecta est gladio Pharao et omnis exercitus eius ait Dominus Deus</p>
          <p xml:id="ez32_32" n="32">quia dedi terrorem meum in terra viventium et dormivit in medio
            incircumcisorum cum interfectis gladio Pharao et omnis multitudo eius ait Dominus
            Deus</p>
        </div>
        <div xml:id="bible-ez33" n="33">
          <head>Caput 33</head>
          <p xml:id="ez33_1" n="1">et factum est verbum Domini ad me dicens</p>
          <p xml:id="ez33_2" n="2">fili hominis loquere ad filios populi tui et dices ad eos terra
            cum induxero super eam gladium et tulerit populus terrae virum unum de novissimis suis
            et constituerit eum super se speculatorem</p>
          <p xml:id="ez33_3" n="3">et ille viderit gladium venientem super terram et cecinerit
            bucina et adnuntiaverit populo</p>
          <p xml:id="ez33_4" n="4">audiens autem quisquis ille est sonum bucinae non se observaverit
            veneritque gladius et tulerit eum sanguis ipsius super caput eius erit</p>
          <p xml:id="ez33_5" n="5">sonum bucinae audivit et non se observavit sanguis eius in ipso
            erit si autem custodierit animam suam salvavit</p>
          <p xml:id="ez33_6" n="6">quod si speculator viderit gladium venientem et non insonuerit
            bucina et populus non se custodierit veneritque gladius et tulerit de eis animam ille
            quidem in iniquitate sua captus est sanguinem autem eius de manu speculatoris
            requiram</p>
          <p xml:id="ez33_7" n="7">et tu fili hominis speculatorem dedi te domui Israhel audiens
            ergo ex ore meo sermonem adnuntiabis eis ex me</p>
          <p xml:id="ez33_8" n="8">si me dicente ad impium impie morte morieris non fueris locutus
            ut se custodiat impius a via sua ipse impius in iniquitate sua morietur sanguinem autem
            eius de manu tua requiram</p>
          <p xml:id="ez33_9" n="9">si autem adnuntiante te ad impium ut a viis suis convertatur non
            fuerit conversus a via sua ipse in iniquitate sua morietur porro tu animam tuam
            liberasti</p>
          <p xml:id="ez33_10" n="10">tu ergo fili hominis dic ad domum Israhel sic locuti estis
            dicentes iniquitates nostrae et peccata nostra super nos sunt et in ipsis nos tabescimus
            quomodo ergo vivere poterimus</p>
          <p xml:id="ez33_11" n="11">dic ad eos vivo ego dicit Dominus Deus nolo mortem impii sed ut
            revertatur impius a via sua et vivat convertimini a viis vestris pessimis et quare
            moriemini domus Israhel</p>
          <p xml:id="ez33_12" n="12">tu itaque fili hominis dic ad filios populi tui iustitia iusti
            non liberabit eum in quacumque die peccaverit et impietas impii non nocebit ei in
            quacumque die conversus fuerit ab impietate sua et iustus non poterit vivere in iustitia
            sua in quacumque die peccaverit</p>
          <p xml:id="ez33_13" n="13">etiam si dixero iusto quod vita vivat et confisus in iustitia
            sua fecerit iniquitatem omnes iustitiae eius oblivioni tradentur et in iniquitate sua
            quam operatus est in ipsa morietur</p>
          <p xml:id="ez33_14" n="14">sin autem dixero impio morte morieris et egerit paenitentiam a
            peccato suo feceritque iudicium et iustitiam</p>
          <p xml:id="ez33_15" n="15">pignus restituerit ille impius rapinamque reddiderit in
            mandatis vitae ambulaverit nec fecerit quicquam iniustum vita vivet et non morietur</p>
          <p xml:id="ez33_16" n="16">omnia peccata eius quae peccavit non inputabuntur ei iudicium
            et iustitiam fecit vita vivet</p>
          <p xml:id="ez33_17" n="17">et dixerunt filii populi tui non est aequi ponderis via Domini
            et ipsorum via iniusta est</p>
          <p xml:id="ez33_18" n="18">cum enim recesserit iustus a iustitia sua feceritque
            iniquitatem morietur in eis</p>
          <p xml:id="ez33_19" n="19">et cum recesserit impius ab impietate sua feceritque iudicium
            et iustitiam vivet in eis</p>
          <p xml:id="ez33_20" n="20">et dicitis non est recta via Domini unumquemque iuxta vias suas
            iudicabo de vobis domus Israhel</p>
          <p xml:id="ez33_21" n="21">et factum est in duodecimo anno in duodecimo mense in quinta
            mensis transmigrationis nostrae venit ad me qui fugerat de Hierusalem dicens vastata est
            civitas</p>
          <p xml:id="ez33_22" n="22">manus autem Domini facta fuerat ad me vespere antequam veniret
            qui fugerat aperuitque os meum donec veniret ad me mane et aperto ore meo non silui
            amplius</p>
          <p xml:id="ez33_23" n="23">et factum est verbum Domini ad me dicens</p>
          <p xml:id="ez33_24" n="24">fili hominis qui habitant in ruinosis his super humum Israhel
            loquentes aiunt unus erat Abraham et hereditate possedit terram nos autem multi nobis
            data est terra in possessionem</p>
          <p xml:id="ez33_25" n="25">idcirco dices ad eos haec dicit Dominus Deus qui in sanguine
            comeditis et oculos vestros levatis ad inmunditias vestras et sanguinem funditis numquid
            terram hereditate possidebitis</p>
          <p xml:id="ez33_26" n="26">stetistis in gladiis vestris fecistis abominationes et
            unusquisque uxorem proximi sui polluit et terram hereditate possidebitis</p>
          <p xml:id="ez33_27" n="27">haec dices ad eos sic dicit Dominus Deus vivo ego quia qui in
            ruinosis habitant gladio cadent et qui in agro est bestiis tradetur ad devorandum qui
            autem in praesidiis et in speluncis sunt peste morientur</p>
          <p xml:id="ez33_28" n="28">et dabo terram in solitudinem et desertum et deficiet superba
            fortitudo eius et desolabuntur montes Israhel eo quod nullus sit qui per eos
            transeat</p>
          <p xml:id="ez33_29" n="29">et scient quia ego Dominus cum dedero terram desolatam et
            desertam propter universas abominationes suas quas operati sunt</p>
          <p xml:id="ez33_30" n="30">et tu fili hominis filii populi tui qui loquuntur de te iuxta
            muros et in ostiis domorum et dicunt unus ad alterum vir ad proximum suum loquentes
            venite et audiamus qui sit sermo egrediens a Domino</p>
          <p xml:id="ez33_31" n="31">et veniunt ad te quasi si ingrediatur populus et sedent coram
            te populus meus et audiunt sermones tuos et non faciunt eos quia in canticum oris sui
            vertunt illos et avaritiam suam sequitur cor eorum</p>
          <p xml:id="ez33_32" n="32">et es eis quasi carmen musicum quod suavi dulcique sono canitur
            et audient verba tua et non facient ea</p>
          <p xml:id="ez33_33" n="33">et cum venerit quod praedictum est ecce enim venit tunc scient
            quod prophetes fuerit inter eos</p>
        </div>
        <div xml:id="bible-ez34" n="34">
          <head>Caput 34</head>
          <p xml:id="ez34_1" n="1">et factum est verbum Domini ad me dicens</p>
          <p xml:id="ez34_2" n="2">fili hominis propheta de pastoribus Israhel propheta et dices
            pastoribus haec dicit Dominus Deus vae pastoribus Israhel qui pascebant semet ipsos
            nonne greges pascuntur a pastoribus</p>
          <p xml:id="ez34_3" n="3">lac comedebatis et lanis operiebamini et quod crassum erat
            occidebatis gregem autem meum non pascebatis</p>
          <p xml:id="ez34_4" n="4">quod infirmum fuit non consolidastis et quod aegrotum non
            sanastis quod fractum est non alligastis et quod abiectum est non reduxistis quod
            perierat non quaesistis sed cum austeritate imperabatis eis et cum potentia</p>
          <p xml:id="ez34_5" n="5">et dispersae sunt oves meae eo quod non esset pastor et factae
            sunt in devorationem omnium bestiarum agri et dispersae sunt</p>
          <p xml:id="ez34_6" n="6">erraverunt greges mei in cunctis montibus et in universo colle
            excelso et super omnem faciem terrae dispersi sunt greges mei et non erat qui requireret
            non erat inquam qui requireret</p>
          <p xml:id="ez34_7" n="7">propterea pastores audite verbum Domini</p>
          <p xml:id="ez34_8" n="8">vivo ego dicit Dominus Deus quia pro eo quod facti sunt greges
            mei in rapinam et oves meae in devorationem omnium bestiarum agri eo quod non esset
            pastor neque enim quaesierunt pastores gregem meum sed pascebant pastores semet ipsos et
            greges meos non pascebant</p>
          <p xml:id="ez34_9" n="9">propterea pastores audite verbum Domini</p>
          <p xml:id="ez34_10" n="10">haec dicit Dominus Deus ecce ego ipse super pastores requiram
            gregem meum de manu eorum et cessare eos faciam ut ultra non pascant gregem nec pascant
            amplius pastores semet ipsos et liberabo gregem meum de ore eorum et non erunt ultra eis
            in escam</p>
          <p xml:id="ez34_11" n="11">quia haec dicit Dominus Deus ecce ego ipse requiram oves meas
            et visitabo eas</p>
          <p xml:id="ez34_12" n="12">sicut visitat pastor gregem suum in die quando fuerit in medio
            ovium suarum dissipatarum sic visitabo oves meas et liberabo eas de omnibus locis quo
            dispersae fuerant in die nubis et caliginis</p>
          <p xml:id="ez34_13" n="13">et educam eas de populis et congregabo eas de terris et inducam
            eas in terram suam et pascam eas in montibus Israhel in rivis et in cunctis sedibus
            terrae</p>
          <p xml:id="ez34_14" n="14">in pascuis uberrimis pascam eas et in montibus excelsis Israhel
            erunt pascuae eorum ibi requiescent in herbis virentibus et in pascuis pinguibus
            pascentur super montes Israhel</p>
          <p xml:id="ez34_15" n="15">ego pascam oves meas et ego eas accubare faciam dicit Dominus
            Deus</p>
          <p xml:id="ez34_16" n="16">quod perierat requiram et quod abiectum erat reducam et quod
            confractum fuerat alligabo et quod infirmum erat consolidabo et quod pingue et forte
            custodiam et pascam illas in iudicio</p>
          <p xml:id="ez34_17" n="17">vos autem greges mei haec dicit Dominus Deus ecce ego iudico
            inter pecus et pecus arietum et hircorum</p>
          <p xml:id="ez34_18" n="18">nonne satis vobis erat pascuam bonam depasci insuper et
            reliquias pascuarum vestrarum conculcastis pedibus vestris et cum purissimam aquam
            biberetis reliquam pedibus vestris turbabatis</p>
          <p xml:id="ez34_19" n="19">et oves meae his quae conculcata pedibus vestris fuerant
            pascebantur et quae pedes vestri turbaverant haec bibebant</p>
          <p xml:id="ez34_20" n="20">propterea haec dicit Dominus Deus ad eos ecce ego ipse iudico
            inter pecus pingue et macilentum</p>
          <p xml:id="ez34_21" n="21">pro eo quod lateribus et umeris inpingebatis et cornibus
            vestris ventilabatis omnia infirma pecora donec dispergerentur foras</p>
          <p xml:id="ez34_22" n="22">salvabo gregem meum et non erit ultra in rapinam et iudicabo
            inter pecus et pecus</p>
          <p xml:id="ez34_23" n="23">et suscitabo super ea pastorem unum qui pascat ea servum meum
            David ipse pascet ea et ipse erit eis in pastorem</p>
          <p xml:id="ez34_24" n="24">ego autem Dominus ero eis in Deum et servus meus David princeps
            in medio eorum ego Dominus locutus sum</p>
          <p xml:id="ez34_25" n="25">et faciam cum eis pactum pacis et cessare faciam bestias
            pessimas de terra et qui habitant in deserto securi dormient in saltibus</p>
          <p xml:id="ez34_26" n="26">et ponam eos in circuitu collis mei benedictionem et deducam
            imbrem in tempore suo pluviae benedictionis erunt</p>
          <p xml:id="ez34_27" n="27">et dabit lignum agri fructum suum et terra dabit germen suum et
            erunt in terra sua absque timore et scient quia ego Dominus cum contrivero catenas iugi
            eorum et eruero eos de manu imperantium sibi</p>
          <p xml:id="ez34_28" n="28">et non erunt ultra in rapinam gentibus neque bestiae terrae
            devorabunt eos sed habitabunt confidenter absque ullo terrore</p>
          <p xml:id="ez34_29" n="29">et suscitabo eis germen nominatum et non erunt ultra inminuti
            fame in terra neque portabunt amplius obprobria gentium</p>
          <p xml:id="ez34_30" n="30">et scient quia ego Dominus Deus eorum cum eis et ipsi populus
            meus domus Israhel ait Dominus Deus</p>
          <p xml:id="ez34_31" n="31">vos autem greges mei greges pascuae meae homines estis et ego
            Dominus Deus vester dicit Dominus Deus</p>
        </div>
        <div xml:id="bible-ez35" n="35">
          <head>Caput 35</head>
          <p xml:id="ez35_1" n="1">et factus est sermo Domini ad me dicens</p>
          <p xml:id="ez35_2" n="2">fili hominis pone faciem tuam adversum montem Seir et prophetabis
            de eo et dices illi</p>
          <p xml:id="ez35_3" n="3">haec dicit Dominus Deus ecce ego ad te mons Seir et extendam
            manum meam super te et dabo te desolatum atque desertum</p>
          <p xml:id="ez35_4" n="4">urbes tuas demoliar et tu desertus eris et scies quia ego
            Dominus</p>
          <p xml:id="ez35_5" n="5">eo quod fueris inimicus sempiternus et concluseris filios Israhel
            in manus gladii in tempore adflictionis eorum in tempore iniquitatis extremae</p>
          <p xml:id="ez35_6" n="6">propterea vivo ego dicit Dominus Deus quoniam sanguini tradam te
            et sanguis te persequetur et cum sanguinem oderis sanguis persequetur te</p>
          <p xml:id="ez35_7" n="7">et dabo montem Seir desolatum et desertum et auferam de eo euntem
            et redeuntem</p>
          <p xml:id="ez35_8" n="8">et implebo montes eius occisorum suorum in collibus tuis et in
            vallibus tuis atque in torrentibus interfecti gladio cadent</p>
          <p xml:id="ez35_9" n="9">in solitudines sempiternas tradam te et civitates tuae non
            habitabuntur et scietis quoniam ego Dominus</p>
          <p xml:id="ez35_10" n="10">eo quod dixeris duae gentes et duae terrae meae erunt et
            hereditate possidebo eas cum Dominus esset ibi</p>
          <p xml:id="ez35_11" n="11">propterea vivo ego dicit Dominus Deus quia faciam iuxta iram
            tuam et secundum zelum tuum quem fecisti odio habens eos et notus efficiar per eos cum
            te iudicavero</p>
          <p xml:id="ez35_12" n="12">et scies quia ego Dominus audivi universa obprobria tua quae
            locutus es de montibus Israhel dicens deserti nobis dati sunt ad devorandum</p>
          <p xml:id="ez35_13" n="13">et insurrexistis super me ore vestro et rogastis adversum me
            verba vestra ego audivi</p>
          <p xml:id="ez35_14" n="14">haec dicit Dominus Deus laetante universa terra in solitudinem
            te redigam</p>
          <p xml:id="ez35_15" n="15">sicuti gavisus es super hereditatem domus Israhel eo quod
            fuerit dissipata sic faciam tibi dissipatus eris mons Seir et Idumea omnis et scient
            quia ego Dominus</p>
        </div>
        <div xml:id="bible-ez36" n="36">
          <head>Caput 36</head>
          <p xml:id="ez36_1" n="1">tu autem fili hominis propheta super montes Israhel et dices
            montes Israhel audite verbum Domini</p>
          <p xml:id="ez36_2" n="2">haec dicit Dominus Deus eo quod dixerit inimicus de vobis euge
            altitudines sempiternae in hereditatem datae sunt nobis</p>
          <p xml:id="ez36_3" n="3">propterea vaticinare et dic haec dicit Dominus Deus pro eo quod
            desolati estis et conculcati per circuitum et facti in hereditatem reliquis gentibus et
            ascendistis super labium linguae et obprobrium populi</p>
          <p xml:id="ez36_4" n="4">propterea montes Israhel audite verbum Domini Dei haec dicit
            Dominus Deus montibus et collibus torrentibus vallibusque et desertis parietinis et
            urbibus derelictis quae depopulatae sunt et subsannatae a reliquis gentibus per
            circuitum</p>
          <p xml:id="ez36_5" n="5">propterea haec dicit Dominus Deus quoniam in igne zeli mei
            locutus sum de reliquis gentibus et de Idumea universa qui dederunt terram meam sibi in
            hereditatem cum gaudio et toto corde ex animo et eiecerunt eam ut vastarent</p>
          <p xml:id="ez36_6" n="6">idcirco vaticinare super humum Israhel et dices montibus et
            collibus iugis et vallibus haec dicit Dominus Deus ecce ego in zelo meo et in furore meo
            locutus sum eo quod confusionem gentium sustinueritis</p>
          <p xml:id="ez36_7" n="7">idcirco haec dicit Dominus Deus ego levavi manum meam ut gentes
            quae in circuitu vestro sunt ipsae confusionem suam portent</p>
          <p xml:id="ez36_8" n="8">vos autem montes Israhel ramos vestros germinetis et fructum
            vestrum adferatis populo meo Israhel prope est enim ut veniat</p>
          <p xml:id="ez36_9" n="9">quia ecce ego ad vos et convertar ad vos et arabimini et
            accipietis sementem</p>
          <p xml:id="ez36_10" n="10">et multiplicabo in vobis homines omnemque domum Israhel et
            habitabuntur civitates et ruinosa instaurabuntur</p>
          <p xml:id="ez36_11" n="11">et replebo vos hominibus et iumentis et multiplicabuntur et
            crescent et habitari vos faciam sicut a principio bonisque donabo maioribus quam
            habuistis ab initio et scietis quia ego Dominus</p>
          <p xml:id="ez36_12" n="12">et adducam super vos homines populum meum Israhel et hereditate
            possidebunt te et eris eis in hereditatem et non addes ultra ut absque eis sis</p>
          <p xml:id="ez36_13" n="13">haec dicit Dominus Deus pro eo quod dicunt de vobis devoratrix
            hominum es et suffocans gentem tuam</p>
          <p xml:id="ez36_14" n="14">propterea homines non comedes amplius et gentem tuam non
            necabis ultra ait Dominus Deus</p>
          <p xml:id="ez36_15" n="15">nec auditam faciam in te amplius confusionem gentium et
            obprobrium populorum nequaquam portabis et gentem tuam non amittes amplius ait Dominus
            Deus</p>
          <p xml:id="ez36_16" n="16">et factum est verbum Domini ad me dicens</p>
          <p xml:id="ez36_17" n="17">fili hominis domus Israhel habitaverunt in humo sua et
            polluerunt eam in viis suis et in studiis suis iuxta inmunditiam menstruatae facta est
            via eorum coram me</p>
          <p xml:id="ez36_18" n="18">et effudi indignationem meam super eos pro sanguine quem
            fuderunt super terram et in idolis suis polluerunt eam</p>
          <p xml:id="ez36_19" n="19">et dispersi eos in gentes et ventilati sunt in terris iuxta
            vias eorum et adinventiones iudicavi eos</p>
          <p xml:id="ez36_20" n="20">et ingressi sunt ad gentes ad quas introierunt et polluerunt
            nomen sanctum meum cum diceretur de eis populus Domini iste est et de terra eius egressi
            sunt</p>
          <p xml:id="ez36_21" n="21">et peperci nomini meo sancto quod polluerat domus Israhel in
            gentibus ad quas ingressi sunt</p>
          <p xml:id="ez36_22" n="22">idcirco dices domui Israhel haec dicit Dominus Deus non propter
            vos ego faciam domus Israhel sed propter nomen sanctum meum quod polluistis in gentibus
            ad quas intrastis</p>
          <p xml:id="ez36_23" n="23">et sanctificabo nomen meum magnum quod pollutum est inter
            gentes quod polluistis in medio earum ut sciant gentes quia ego Dominus ait Dominus
            exercituum cum sanctificatus fuero in vobis coram eis</p>
          <p xml:id="ez36_24" n="24">tollam quippe vos de gentibus et congregabo de universis terris
            et adducam vos in terram vestram</p>
          <p xml:id="ez36_25" n="25">et effundam super vos aquam mundam et mundabimini ab omnibus
            inquinamentis vestris et ab universis idolis vestris mundabo vos</p>
          <p xml:id="ez36_26" n="26">et dabo vobis cor novum et spiritum novum ponam in medio vestri
            et auferam cor lapideum de carne vestra et dabo vobis cor carneum</p>
          <p xml:id="ez36_27" n="27">et spiritum meum ponam in medio vestri et faciam ut in
            praeceptis meis ambuletis et iudicia mea custodiatis et operemini</p>
          <p xml:id="ez36_28" n="28">et habitabitis in terra quam dedi patribus vestris et eritis
            mihi in populum et ego ero vobis in Deum</p>
          <p xml:id="ez36_29" n="29">et salvabo vos ex universis inquinamentis vestris et vocabo
            frumentum et multiplicabo illud et non inponam in vobis famem</p>
          <p xml:id="ez36_30" n="30">et multiplicabo fructum ligni et genimina agri ut non portetis
            ultra obprobrium famis in gentibus</p>
          <p xml:id="ez36_31" n="31">et recordabimini viarum vestrarum pessimarum studiorumque non
            bonorum et displicebunt vobis iniquitates vestrae et scelera vestra</p>
          <p xml:id="ez36_32" n="32">non propter vos ego faciam ait Dominus Deus notum sit vobis
            confundimini et erubescite super viis vestris domus Israhel</p>
          <p xml:id="ez36_33" n="33">haec dicit Dominus Deus in die qua mundavero vos ex omnibus
            iniquitatibus vestris et habitari fecero urbes et instauravero ruinosa</p>
          <p xml:id="ez36_34" n="34">et terra deserta fuerit exculta quae quondam erat desolata in
            oculis omnis viatoris</p>
          <p xml:id="ez36_35" n="35">dicent terra illa inculta facta est ut hortus voluptatis et
            civitates desertae et destitutae atque suffossae munitae sederunt</p>
          <p xml:id="ez36_36" n="36">et scient gentes quaecumque derelictae fuerint in circuitu
            vestro quia ego Dominus aedificavi dissipata plantavique inculta ego Dominus locutus sum
            et fecerim</p>
          <p xml:id="ez36_37" n="37">haec dicit Dominus Deus adhuc in hoc invenient me domus Israhel
            ut faciam eis multiplicabo eos sicut gregem hominum</p>
          <p xml:id="ez36_38" n="38">ut gregem sanctum ut gregem Hierusalem in sollemnitatibus eius
            sic erunt civitates desertae plenaeque gregibus hominum et scient quia ego Dominus</p>
        </div>
        <div xml:id="bible-ez37" n="37">
          <head>Caput 37</head>
          <p xml:id="ez37_1" n="1">facta est super me manus Domini et eduxit me in spiritu Domini et
            dimisit me in medio campi qui erat plenus ossibus</p>
          <p xml:id="ez37_2" n="2">et circumduxit me per ea in gyro erant autem multa valde super
            faciem campi siccaque vehementer</p>
          <p xml:id="ez37_3" n="3">et dixit ad me fili hominis putasne vivent ossa ista et dixi
            Domine Deus tu nosti</p>
          <p xml:id="ez37_4" n="4">et dixit ad me vaticinare de ossibus istis et dices eis ossa
            arida audite verbum Domini</p>
          <p xml:id="ez37_5" n="5">haec dicit Dominus Deus ossibus his ecce ego intromittam in vos
            spiritum et vivetis</p>
          <p xml:id="ez37_6" n="6">et dabo super vos nervos et succrescere faciam super vos carnes
            et superextendam in vobis cutem et dabo vobis spiritum et vivetis et scietis quia ego
            Dominus</p>
          <p xml:id="ez37_7" n="7">et prophetavi sicut praeceperat mihi factus est autem sonitus
            prophetante me et ecce commotio et accesserunt ossa ad ossa unumquodque ad iuncturam
            suam</p>
          <p xml:id="ez37_8" n="8">et vidi et ecce super ea nervi et carnes ascenderunt et extenta
            est in eis cutis desuper et spiritum non habebant</p>
          <p xml:id="ez37_9" n="9">et dixit ad me vaticinare ad spiritum vaticinare fili hominis et
            dices ad spiritum haec dicit Dominus Deus a quattuor ventis veni spiritus et insufla
            super interfectos istos et revivescant</p>
          <p xml:id="ez37_10" n="10">et prophetavi sicut praeceperat mihi et ingressus est in ea
            spiritus et vixerunt steteruntque super pedes suos exercitus grandis nimis valde</p>
          <p xml:id="ez37_11" n="11">et dixit ad me fili hominis ossa haec universa domus Israhel
            est ipsi dicunt aruerunt ossa nostra et periit spes nostra et abscisi sumus</p>
          <p xml:id="ez37_12" n="12">propterea vaticinare et dices ad eos haec dicit Dominus Deus
            ecce ego aperiam tumulos vestros et educam vos de sepulchris vestris populus meus et
            inducam vos in terram Israhel</p>
          <p xml:id="ez37_13" n="13">et scietis quia ego Dominus cum aperuero sepulchra vestra et
            eduxero vos de tumulis vestris populus meus</p>
          <p xml:id="ez37_14" n="14">et dedero spiritum meum in vobis et vixeritis et requiescere
            vos faciam super humum vestram et scietis quia ego Dominus locutus sum et feci ait
            Dominus Deus</p>
          <p xml:id="ez37_15" n="15">et factus est sermo Domini ad me dicens</p>
          <p xml:id="ez37_16" n="16">et tu fili hominis sume tibi lignum unum et scribe super illud
            Iudae et filiorum Israhel sociis eius et tolle lignum alterum et scribe super eum Ioseph
            lignum Ephraim et cunctae domui Israhel sociorumque eius</p>
          <p xml:id="ez37_17" n="17">et adiunge illa unum ad alterum tibi in lignum unum et erunt in
            unionem in manu tua</p>
          <p xml:id="ez37_18" n="18">cum autem dixerint ad te filii populi tui loquentes nonne
            indicas nobis quid in his tibi velis</p>
          <p xml:id="ez37_19" n="19">loqueris ad eos haec dicit Dominus Deus ecce ego adsumam lignum
            Ioseph quod est in manu Ephraim et tribus Israhel quae iunctae sunt ei et dabo eas
            pariter cum ligno Iuda et faciam eas in lignum unum et erunt unum in manu eius</p>
          <p xml:id="ez37_20" n="20">erunt autem ligna super quae scripseris in manu tua in oculis
            eorum</p>
          <p xml:id="ez37_21" n="21">et dices ad eos haec dicit Dominus Deus ecce ego adsumam filios
            Israhel de medio nationum ad quas abierunt et congregabo eos undique et adducam eos ad
            humum suam</p>
          <p xml:id="ez37_22" n="22">et faciam eos gentem unam in terra in montibus Israhel et rex
            unus erit omnibus imperans et non erunt ultra duae gentes nec dividentur amplius in duo
            regna</p>
          <p xml:id="ez37_23" n="23">neque polluentur ultra in idolis suis et abominationibus suis
            et in cunctis iniquitatibus suis et salvos eos faciam de universis sedibus suis in
            quibus peccaverunt et mundabo eos et erunt mihi populus et ego ero eis Deus</p>
          <p xml:id="ez37_24" n="24">et servus meus David rex super eos et pastor unus erit omnium
            eorum in iudiciis meis ambulabunt et mandata mea custodient et facient ea</p>
          <p xml:id="ez37_25" n="25">et habitabunt super terram quam dedi servo meo Iacob in qua
            habitaverunt patres vestri et habitabunt super eam ipsi et filii eorum et filii filiorum
            eorum usque in sempiternum et David servus meus princeps eorum in perpetuum</p>
          <p xml:id="ez37_26" n="26">et percutiam illis foedus pacis pactum sempiternum erit eis et
            fundabo eos et multiplicabo et dabo sanctificationem meam in medio eorum in
            perpetuum</p>
          <p xml:id="ez37_27" n="27">et erit tabernaculum meum in eis et ero eis Deus et ipsi erunt
            mihi populus</p>
          <p xml:id="ez37_28" n="28">et scient gentes quia ego Dominus sanctificator Israhel cum
            fuerit sanctificatio mea in medio eorum in perpetuum</p>
        </div>
        <div xml:id="bible-ez38" n="38">
          <head>Caput 38</head>
          <p xml:id="ez38_1" n="1">et factus est sermo Domini ad me dicens</p>
          <p xml:id="ez38_2" n="2">fili hominis pone faciem tuam contra Gog terram Magog principem
            capitis Mosoch et Thubal et vaticinare de eo</p>
          <p xml:id="ez38_3" n="3">et dices ad eum haec dicit Dominus Deus ecce ego ad te Gog
            principem capitis Mosoch et Thubal</p>
          <p xml:id="ez38_4" n="4">et circumagam te et ponam frenum in maxillis tuis et educam te et
            omnem exercitum tuum equos et equites vestitos loricis universos multitudinem magnam
            hastam et clypeum arripientium et gladium</p>
          <p xml:id="ez38_5" n="5">Persae Aethiopes et Lybies cum eis omnes scutati et galeati</p>
          <p xml:id="ez38_6" n="6">Gomer et universa agmina eius domus Thogorma latera aquilonis et
            totum robur eius populique multi tecum</p>
          <p xml:id="ez38_7" n="7">praepara et instrue te et omnem multitudinem tuam quae coacervata
            est ad te et esto eis in praeceptum</p>
          <p xml:id="ez38_8" n="8">post dies multos visitaberis in novissimo annorum venies ad
            terram quae reversa est a gladio congregata est de populis multis ad montes Israhel qui
            fuerunt deserti iugiter haec de populis educta est et habitaverunt in ea confidenter
            universi</p>
          <p xml:id="ez38_9" n="9">ascendens autem quasi tempestas venies et quasi nubes ut operias
            terram tu et omnia agmina tua et populi multi tecum</p>
          <p xml:id="ez38_10" n="10">haec dicit Dominus Deus in die illa ascendent sermones super
            cor tuum et cogitabis cogitationem pessimam</p>
          <p xml:id="ez38_11" n="11">et dices ascendam ad terram absque muro veniam ad quiescentes
            habitantesque secure omnes habitant sine muro vectes et portae non sunt eis</p>
          <p xml:id="ez38_12" n="12">ut diripias spolia et invadas praedam ut inferas manum tuam
            super eos qui deserti fuerant et postea restituti et super populum qui est congregatus
            ex gentibus qui possidere coepit et esse habitator umbilici terrae</p>
          <p xml:id="ez38_13" n="13">Seba et Dedan et negotiatores Tharsis et omnes leones eius
            dicent tibi numquid ad sumenda spolia tu venis ecce ad diripiendam praedam congregasti
            multitudinem tuam ut tollas argentum et aurum auferas supellectilem atque substantiam et
            diripias manubias infinitas</p>
          <p xml:id="ez38_14" n="14">propterea vaticinare fili hominis et dices ad Gog haec dicit
            Dominus Deus numquid non in die illo cum habitaverit populus meus Israhel confidenter
            scies</p>
          <p xml:id="ez38_15" n="15">et venies de loco tuo a lateribus aquilonis tu et populi multi
            tecum ascensores equorum universi coetus magnus et exercitus vehemens</p>
          <p xml:id="ez38_16" n="16">et ascendes super populum meum Israhel quasi nubes ut operias
            terram in novissimis diebus eris et adducam te super terram meam ut sciant gentes me cum
            sanctificatus fuero in te in oculis eorum o Gog</p>
          <p xml:id="ez38_17" n="17">haec dicit Dominus Deus tu ergo ille es de quo locutus sum in
            diebus antiquis in manu servorum meorum prophetarum Israhel qui prophetaverunt in diebus
            illorum temporum ut adducerem te super eos</p>
          <p xml:id="ez38_18" n="18">et erit in die illa in die adventus Gog super terram Israhel
            ait Dominus Deus ascendet indignatio mea in furore meo</p>
          <p xml:id="ez38_19" n="19">et in zelo meo in igne irae meae locutus sum quia in die illa
            erit commotio magna super terram Israhel</p>
          <p xml:id="ez38_20" n="20">et commovebuntur a facie mea pisces maris et volucres caeli et
            bestiae agri et omne reptile quod movetur super humum cunctique homines qui sunt super
            faciem terrae et subvertentur montes et cadent sepes et omnis murus in terra corruet</p>
          <p xml:id="ez38_21" n="21">et convocabo adversum eum in cunctis montibus meis gladium ait
            Dominus Deus gladius uniuscuiusque in fratrem suum dirigetur</p>
          <p xml:id="ez38_22" n="22">et iudicabo eum peste et sanguine et imbre vehementi et
            lapidibus inmensis ignem et sulphur pluam super eum et super exercitum eius et super
            populos multos qui sunt cum eo</p>
          <p xml:id="ez38_23" n="23">et magnificabor et sanctificabor et notus ero in oculis gentium
            multarum et scient quia ego Dominus</p>
        </div>
        <div xml:id="bible-ez39" n="39">
          <head>Caput 39</head>
          <p xml:id="ez39_1" n="1">tu autem fili hominis vaticinare adversum Gog et dices haec dicit
            Dominus Deus ecce ego super te Gog principem capitis Mosoch et Thubal</p>
          <p xml:id="ez39_2" n="2">et circumagam te et seducam te et ascendere faciam de lateribus
            aquilonis et adducam te super montes Israhel</p>
          <p xml:id="ez39_3" n="3">et percutiam arcum tuum in manu sinistra tua et sagittas tuas de
            manu dextera tua deiciam</p>
          <p xml:id="ez39_4" n="4">super montes Israhel cades tu et omnia agmina tua et populi qui
            sunt tecum feris avibus omnique volatili et bestiis terrae dedi te devorandum</p>
          <p xml:id="ez39_5" n="5">super faciem agri cades quia ego locutus sum ait Dominus Deus</p>
          <p xml:id="ez39_6" n="6">et emittam ignem in Magog et in his qui habitant in insulis
            confidenter et scient quia ego Dominus</p>
          <p xml:id="ez39_7" n="7">et nomen sanctum meum notum faciam in medio populi mei Israhel et
            non polluam nomen sanctum meum amplius et scient gentes quia ego Dominus Sanctus
            Israhel</p>
          <p xml:id="ez39_8" n="8">ecce venit et factum est ait Dominus Deus haec est dies de qua
            locutus sum</p>
          <p xml:id="ez39_9" n="9">et egredientur habitatores de civitatibus Israhel et succendent
            et conburent arma clypeum et hastas arcum et sagittas et baculos manus et contos et
            succendent ea igne septem annis</p>
          <p xml:id="ez39_10" n="10">et non portabunt ligna de regionibus neque succident de
            saltibus quoniam arma succendent igne et depraedabuntur eos quibus praedae fuerant et
            diripient vastatores suos ait Dominus Deus</p>
          <p xml:id="ez39_11" n="11">et erit in die illa dabo Gog locum nominatum sepulchrum in
            Israhel vallem Viatorum ad orientem maris quae obstupescere facit praetereuntes et
            sepelient ibi Gog et omnem multitudinem eius et vocabitur vallis Multitudinis Gog</p>
          <p xml:id="ez39_12" n="12">et sepelient eos domus Israhel ut mundent terram septem
            mensibus</p>
          <p xml:id="ez39_13" n="13">sepeliet autem omnis populus terrae et erit eis nominata dies
            in qua glorificatus sum ait Dominus Deus</p>
          <p xml:id="ez39_14" n="14">et viros iugiter constituent lustrantes terram qui sepeliant et
            requirant eos qui remanserant super faciem terrae ut emundent eam post menses autem
            septem quaerere incipient</p>
          <p xml:id="ez39_15" n="15">et circumibunt peragrantes terram cumque viderint os hominis
            statuent iuxta illud titulum donec sepeliant illud pollinctores in valle Multitudinis
            Gog</p>
          <p xml:id="ez39_16" n="16">nomen autem civitatis Amona et mundabunt terram</p>
          <p xml:id="ez39_17" n="17">tu ergo fili hominis haec dicit Dominus Deus dic omni volucri
            et universis avibus cunctisque bestiis agri convenite properate concurrite undique ad
            victimam meam quam ego immolo vobis victimam grandem super montes Israhel ut comedatis
            carnes et bibatis sanguinem</p>
          <p xml:id="ez39_18" n="18">carnes fortium comedetis et sanguinem principum terrae bibetis
            arietum agnorum et hircorum taurorumque altilium et pinguium omnium</p>
          <p xml:id="ez39_19" n="19">et comedetis adipem in saturitate et bibetis sanguinem in
            ebrietate de victima quam ego immolabo vobis</p>
          <p xml:id="ez39_20" n="20">et saturabimini super mensam meam de equo et de equite forti et
            de universis viris bellatoribus ait Dominus Deus</p>
          <p xml:id="ez39_21" n="21">et ponam gloriam meam in gentibus et videbunt omnes gentes
            iudicium meum quod fecerim et manum meam quam posuerim super eos</p>
          <p xml:id="ez39_22" n="22">et scient domus Israhel quia ego Dominus Deus eorum a die illa
            et deinceps</p>
          <p xml:id="ez39_23" n="23">et scient gentes quoniam in iniquitate sua capta sit domus
            Israhel eo quod reliquerint me et absconderim faciem meam ab eis et tradiderim eos in
            manu hostium et ceciderint in gladio universi</p>
          <p xml:id="ez39_24" n="24">iuxta inmunditiam eorum et scelus feci eis et abscondi faciem
            meam ab illis</p>
          <p xml:id="ez39_25" n="25">propterea haec dicit Dominus Deus nunc reducam captivitatem
            Iacob et miserebor omnis domus Israhel et adsumam zelum pro nomine sancto meo</p>
          <p xml:id="ez39_26" n="26">et portabunt confusionem suam et omnem praevaricationem quam
            praevaricati sunt in me cum habitaverint in terra sua confidenter neminem
            formidantes</p>
          <p xml:id="ez39_27" n="27">et reduxero eos de populis et congregavero de terris inimicorum
            suorum et sanctificatus fuero in eis in oculis gentium plurimarum</p>
          <p xml:id="ez39_28" n="28">et scient quia ego Dominus Deus eorum eo quod transtulerim eos
            in nationes et congregavero eos super terram suam et non dereliquerim quemquam ex eis
            ibi</p>
          <p xml:id="ez39_29" n="29">et non abscondam ultra faciem meam ab eis eo quod effuderim
            spiritum meum super omnem domum Israhel ait Dominus Deus</p>
        </div>
        <div xml:id="bible-ez40" n="40">
          <head>Caput 40</head>
          <p xml:id="ez40_1" n="1">in vicesimo et quinto anno transmigrationis nostrae in exordio
            anni decima mensis quartodecimo anno postquam percussa est civitas in ipsa hac die facta
            est super me manus Domini et adduxit me illuc</p>
          <p xml:id="ez40_2" n="2">in visionibus Dei adduxit me in terram Israhel et dimisit me
            super montem excelsum nimis super quem erat quasi aedificium civitatis vergentis ad
            austrum</p>
          <p xml:id="ez40_3" n="3">et introduxit me illuc et ecce vir cuius erat species quasi
            species aeris et funiculus lineus in manu eius et calamus mensurae in manu eius stabat
            autem in porta</p>
          <p xml:id="ez40_4" n="4">et locutus est ad me idem vir fili hominis vide oculis tuis et
            auribus tuis audi et pone cor tuum in omnia quae ego ostendam tibi quia ut ostendantur
            tibi adductus es huc adnuntia omnia quae tu vides domui Israhel</p>
          <p xml:id="ez40_5" n="5">et ecce murus forinsecus in circuitu domus undique et in manu
            viri calamus mensurae sex cubitorum et palmo et mensus est latitudinem aedificii calamo
            uno altitudinem quoque calamo uno</p>
          <p xml:id="ez40_6" n="6">et venit ad portam quae respiciebat viam orientalem et ascendit
            per gradus eius et mensus est limen portae calamo uno latitudinem id est limen unum
            calamo uno in latitudine</p>
          <p xml:id="ez40_7" n="7">et thalamum uno calamo in longum et uno calamo in latum et inter
            thalamos quinque cubitos</p>
          <p xml:id="ez40_8" n="8">et limen portae iuxta vestibulum portae intrinsecus calamo
            uno</p>
          <p xml:id="ez40_9" n="9">et mensus est vestibulum portae octo cubitorum et frontem eius
            duobus cubitis vestibulum autem portae erat intrinsecus</p>
          <p xml:id="ez40_10" n="10">porro thalami portae ad viam orientalem tres hinc et tres inde
            mensura una trium et mensura una frontium ex utraque parte</p>
          <p xml:id="ez40_11" n="11">et mensus est latitudinem liminis portae decem cubitorum et
            longitudinem portae tredecim cubitorum</p>
          <p xml:id="ez40_12" n="12">et marginem ante thalamos cubiti unius et cubitus unus finis
            utrimque thalami autem sex cubitorum erant hinc et inde</p>
          <p xml:id="ez40_13" n="13">et mensus est portam a tecto thalami usque ad tectum eius
            latitudinem viginti et quinque cubitorum ostium contra ostium</p>
          <p xml:id="ez40_14" n="14">et fecit frontes per sexaginta cubitos et ad frontem atrium
            portae undique per circuitum</p>
          <p xml:id="ez40_15" n="15">et ante faciem portae quae pertingebat usque ad faciem
            vestibuli portae interioris quinquaginta cubitos</p>
          <p xml:id="ez40_16" n="16">et fenestras obliquas in thalamis et in frontibus eorum quae
            erant intra portam undique per circuitum similiter autem erant et in vestibulis
            fenestrae per gyrum intrinsecus et ante frontes pictura palmarum</p>
          <p xml:id="ez40_17" n="17">et eduxit me ad atrium exterius et ecce gazofilacia et
            pavimentum stratum lapide in atrio per circuitum triginta gazofilacia in circuitu
            pavimenti</p>
          <p xml:id="ez40_18" n="18">et pavimentum in fronte portarum secundum longitudinem portarum
            erat inferius</p>
          <p xml:id="ez40_19" n="19">et mensus est latitudinem a facie portae inferioris usque ad
            frontem atrii interioris extrinsecus centum cubitos ad orientem et ad aquilonem</p>
          <p xml:id="ez40_20" n="20">portam quoque quae respiciebat viam aquilonis atrii exterioris
            mensus est tam in longitudine quam in latitudine</p>
          <p xml:id="ez40_21" n="21">et thalamos eius tres hinc et tres inde et frontem eius et
            vestibulum eius secundum mensuram portae prioris quinquaginta cubitorum longitudinem
            eius et latitudinem viginti quinque cubitorum</p>
          <p xml:id="ez40_22" n="22">fenestrae autem eius et vestibulum et scalpturae secundum
            mensuram portae quae respiciebat ad orientem et septem graduum erat ascensus eius et
            vestibulum ante eam</p>
          <p xml:id="ez40_23" n="23">et porta atrii interioris contra portam aquilonis et orientalem
            et mensus est a porta usque ad portam centum cubitos</p>
          <p xml:id="ez40_24" n="24">et duxit me ad viam australem et ecce porta quae respiciebat ad
            austrum et mensus est frontem eius et vestibulum eius iuxta mensuras superiores</p>
          <p xml:id="ez40_25" n="25">et fenestras eius et vestibula in circuitu sicut fenestras
            ceteras quinquaginta cubitorum longitudine et latitudine viginti quinque cubitorum</p>
          <p xml:id="ez40_26" n="26">et in gradibus septem ascendebatur ad eam et vestibulum ante
            fores eius et celatae palmae erant una hinc et altera inde in fronte eius</p>
          <p xml:id="ez40_27" n="27">et porta atrii interioris in via australi et mensus est a porta
            usque ad portam in via australi centum cubitos</p>
          <p xml:id="ez40_28" n="28">et introduxit me in atrium interius ad portam australem et
            mensus est portam iuxta mensuras superiores</p>
          <p xml:id="ez40_29" n="29">thalamum eius et frontem eius et vestibulum eius hisdem
            mensuris et fenestras eius et vestibulorum eius in circuitu quinquaginta cubitos
            longitudinis et latitudinis viginti quinque cubitos</p>
          <p xml:id="ez40_30" n="30">et vestibulum per gyrum longitudine viginti quinque cubitorum
            et latitudine quinque cubitorum</p>
          <p xml:id="ez40_31" n="31">et vestibulum eius ad atrium exterius et palmas eius in fronte
            et octo gradus erant quibus ascendebatur per eam</p>
          <p xml:id="ez40_32" n="32">et introduxit me in atrium interius per viam orientalem et
            mensus est portam secundum mensuras superiores</p>
          <p xml:id="ez40_33" n="33">thalamum eius et frontem eius et vestibula eius sicut supra et
            fenestras eius et vestibuli eius in circuitu longitudine quinquaginta cubitorum et
            latitudine viginti quinque cubitorum</p>
          <p xml:id="ez40_34" n="34">et vestibulum eius id est atrii exterioris et palmae celatae in
            fronte eius hinc et inde et in octo gradibus ascensus eius</p>
          <p xml:id="ez40_35" n="35">et introduxit me ad portam quae respiciebat ad aquilonem et
            mensus est secundum mensuras superiores</p>
          <p xml:id="ez40_36" n="36">thalamum eius frontem eius vestibulum eius et fenestras eius
            per circuitum longitudine quinquaginta cubitorum et latitudine viginti quinque
            cubitorum</p>
          <p xml:id="ez40_37" n="37">vestibulum eius in atrium exterius et celatura palmarum in
            fronte illius hinc et inde et in octo gradibus ascensus eius</p>
          <p xml:id="ez40_38" n="38">et per singula gazofilacia ostium in frontibus portarum ibi
            lavabunt holocaustum</p>
          <p xml:id="ez40_39" n="39">et in vestibulo portae duae mensae hinc et duae mensae inde ut
            immoletur super eas holocaustum et pro peccato et pro delicto</p>
          <p xml:id="ez40_40" n="40">et ad latus exterius quod ascendit ad ostium portae quae pergit
            ad aquilonem duae mensae et ad latus alterum ante vestibulum portae duae mensae</p>
          <p xml:id="ez40_41" n="41">quattuor mensae hinc et quattuor mensae inde per latera portae
            octo mensae erunt super quas immolabunt</p>
          <p xml:id="ez40_42" n="42">quattuor autem mensae ad holocaustum de lapidibus quadris
            extructae longitudine cubiti unius et dimidii et latitudine cubiti unius et dimidii et
            altitudine cubiti unius super quas ponant vasa in quibus immolatur holocaustum et
            victima</p>
          <p xml:id="ez40_43" n="43">et labia earum palmi unius reflexa intrinsecus per circuitum
            super mensas autem carnes oblationis</p>
          <p xml:id="ez40_44" n="44">et extra portam interiorem gazofilacia cantorum in atrio
            interiori quod erat in latere portae respicientis ad aquilonem et facies eorum contra
            viam australem una ex latere portae orientalis quae respiciebat ad viam aquilonis</p>
          <p xml:id="ez40_45" n="45">et dixit ad me hoc est gazofilacium quod respicit viam
            meridianam sacerdotum qui excubant in custodiis templi</p>
          <p xml:id="ez40_46" n="46">porro gazofilacium quod respicit ad viam aquilonis sacerdotum
            erit qui excubant ad ministerium altaris isti sunt filii Sadoc qui accedunt de filiis
            Levi ad Dominum ut ministrent ei</p>
          <p xml:id="ez40_47" n="47">et mensus est atrium longitudine centum cubitorum et latitudine
            centum cubitorum per quadrum et altare ante faciem templi</p>
          <p xml:id="ez40_48" n="48">et introduxit me in vestibulum templi et mensus est vestibulum
            quinque cubitis hinc et quinque cubitis inde et latitudinem portae trium cubitorum hinc
            et trium cubitorum inde</p>
          <p xml:id="ez40_49" n="49">longitudinem autem vestibuli viginti cubitorum et latitudinem
            undecim cubitorum et octo gradibus ascendebatur ad eam et columnae erant in frontibus
            una hinc et altera inde</p>
        </div>
        <div xml:id="bible-ez41" n="41">
          <head>Caput 41</head>
          <p xml:id="ez41_1" n="1">et introduxit me in templum et mensus est frontes sex cubitos
            latitudinis hinc et sex cubitos latitudinis inde latitudinem tabernaculi</p>
          <p xml:id="ez41_2" n="2">et latitudo portae decem cubitorum erat et latera portae quinque
            cubitis hinc et quinque cubitis inde et mensus est longitudinem eius quadraginta
            cubitorum et latitudinem viginti cubitorum</p>
          <p xml:id="ez41_3" n="3">et introgressus intrinsecus mensus est in fronte portae duos
            cubitos et portam sex cubitorum et latitudinem portae septem cubitorum</p>
          <p xml:id="ez41_4" n="4">et mensus est longitudinem eius viginti cubitorum et latitudinem
            viginti cubitorum ante faciem templi et dixit ad me hoc est sanctum sanctorum</p>
          <p xml:id="ez41_5" n="5">et mensus est parietem domus sex cubitorum et latitudinem lateris
            quattuor cubitorum undique per circuitum domus</p>
          <p xml:id="ez41_6" n="6">latera autem latus ad latus bis triginta tria et erant eminentia
            quae ingrederentur per parietem domus in lateribus per circuitum ut continerent et non
            adtingerent parietem templi</p>
          <p xml:id="ez41_7" n="7">et platea erat in rotundum ascendens sursum per cocleam et in
            cenaculum templi deferebat per gyrum idcirco latius erat templum in superioribus et sic
            de inferioribus ascendebatur ad superiora in medium</p>
          <p xml:id="ez41_8" n="8">et vidi in domo altitudinem per circuitum fundata latera ad
            mensuram calami sex cubitorum spatio</p>
          <p xml:id="ez41_9" n="9">et latitudinem per parietem lateris forinsecus quinque cubitorum
            et interior domus in lateribus domus</p>
          <p xml:id="ez41_10" n="10">et inter gazofilacia latitudinem viginti cubitorum in circuitu
            domus undique</p>
          <p xml:id="ez41_11" n="11">et ostium lateris ad orationem ostium unum ad viam aquilonis et
            ostium unum ad viam australem et latitudinem loci ad orationem quinque cubitorum in
            circuitu</p>
          <p xml:id="ez41_12" n="12">et aedificium quod erat separatum versumque ad viam
            respicientem ad mare latitudinis septuaginta cubitorum paries autem aedificii quinque
            cubitorum latitudinis per circuitum et longitudo eius nonaginta cubitorum</p>
          <p xml:id="ez41_13" n="13">et mensus est domus longitudinem centum cubitorum et quod
            separatum erat aedificium et parietes eius longitudinis centum cubitorum</p>
          <p xml:id="ez41_14" n="14">latitudo autem ante faciem domus et eius quod erat separatum
            contra orientem centum cubitorum</p>
          <p xml:id="ez41_15" n="15">et mensus est longitudinem aedificii contra faciem eius quod
            erat separatum ad dorsum ekthetas ex utraque parte centum cubitorum et templum interius
            et vestibula atrii</p>
          <p xml:id="ez41_16" n="16">limina et fenestras obliquas et ekthetas in circuitu per tres
            partes contra uniuscuiusque limen stratumque ligno per gyrum in circuitu terra autem
            usque ad fenestras et fenestrae clausae super ostia</p>
          <p xml:id="ez41_17" n="17">et usque ad domum interiorem et forinsecus per omnem parietem
            in circuitu intrinsecus et forinsecus ad mensuram</p>
          <p xml:id="ez41_18" n="18">et fabrefacta cherubin et palmae et palma inter cherub et
            cherub duasque facies habebat cherub</p>
          <p xml:id="ez41_19" n="19">faciem hominis iuxta palmam ex hac parte et faciem leonis iuxta
            palmam ex alia parte expressam per omnem domum in circuitu</p>
          <p xml:id="ez41_20" n="20">de terra usque ad superiora portae cherubin et palmae celatae
            erant in pariete templi</p>
          <p xml:id="ez41_21" n="21">limen quadrangulum et facies sanctuarii aspectus contra
            aspectum</p>
          <p xml:id="ez41_22" n="22">altaris lignei trium cubitorum altitudo et longitudo eius duo
            cubitorum et anguli eius et longitudo eius et parietes eius lignei et locutus est ad me
            haec est mensa coram Domino</p>
          <p xml:id="ez41_23" n="23">et duo ostia erant in templo et in sanctuario</p>
          <p xml:id="ez41_24" n="24">et in duobus ostiis ex utraque parte bina erant ostiola quae in
            se invicem plicabantur bina enim ostia erant ex utraque parte ostiorum</p>
          <p xml:id="ez41_25" n="25">et celata erant in ipsis ostiis templi cherubin et scalptura
            palmarum sicut in parietibus quoque expressa erat quam ob rem erant et grossiora ligna
            in vestibuli fronte forinsecus</p>
          <p xml:id="ez41_26" n="26">super quae fenestrae obliquae et similitudo palmarum hinc atque
            inde in umerulis vestibuli secundum latera domus latitudinemque parietum</p>
        </div>
        <div xml:id="bible-ez42" n="42">
          <head>Caput 42</head>
          <p xml:id="ez42_1" n="1">et eduxit me in atrium exterius per viam ducentem ad aquilonem et
            eduxit me in gazofilacium quod erat contra separatum aedificium et contra aedem
            vergentem ad aquilonem</p>
          <p xml:id="ez42_2" n="2">in facie longitudinis centum cubitos ostii aquilonis et
            latitudinis quinquaginta cubitos</p>
          <p xml:id="ez42_3" n="3">contra viginti cubitos atrii interioris et contra pavimentum
            stratum lapide atrii exterioris ubi erat porticus iuncta porticui triplici</p>
          <p xml:id="ez42_4" n="4">et ante gazofilacia deambulatio decem cubitorum latitudinis ad
            interiora respiciens viae cubiti unius et ostia earum ad aquilonem</p>
          <p xml:id="ez42_5" n="5">ubi erant gazofilacia in superioribus humiliora quia subportabant
            porticus quae ex illis eminebant de inferioribus et de mediis aedificii</p>
          <p xml:id="ez42_6" n="6">tristega enim erant et non habebant columnas sicut erant columnae
            atriorum propterea eminebant de inferioribus et de mediis a terra</p>
          <p xml:id="ez42_7" n="7">et peribolus exterior secundum gazofilacia quae erant in via
            atrii exterioris ante gazofilacia longitudo eius quinquaginta cubitorum</p>
          <p xml:id="ez42_8" n="8">quia longitudo erat gazofilaciorum atrii exterioris quinquaginta
            cubitorum et longitudo ante faciem templi centum cubitorum</p>
          <p xml:id="ez42_9" n="9">et erat subter gazofilacia haec introitus ab oriente
            ingredientium in ea de atrio exteriori</p>
          <p xml:id="ez42_10" n="10">in latitudine periboli atrii quod erat contra viam orientalem
            in facie aedificii separati et erant ante aedificium gazofilacia</p>
          <p xml:id="ez42_11" n="11">et via ante faciem eorum iuxta similitudinem gazofilaciorum
            quae erant in via aquilonis secundum longitudinem eorum sic et latitudo eorum et omnis
            introitus eorum et similitudines et ostia eorum</p>
          <p xml:id="ez42_12" n="12">secundum ostia gazofilaciorum quae erant in via respiciente ad
            notum ostium in capite viae quae via erat ante vestibulum separatum per viam orientalem
            ingredientibus</p>
          <p xml:id="ez42_13" n="13">et dixit ad me gazofilacia aquilonis et gazofilacia austri quae
            sunt ante aedificium separatum haec sunt gazofilacia sancta in quibus vescuntur
            sacerdotes qui adpropinquant ad Dominum in sancta sanctorum ibi ponent sancta sanctorum
            et oblationem pro peccato et pro delicto locus enim sanctus est</p>
          <p xml:id="ez42_14" n="14">cum autem ingressi fuerint sacerdotes non egredientur de
            sanctis in atrium exterius et ibi reponent vestimenta sua in quibus ministrant quia
            sancta sunt vestienturque vestimentis aliis et sic procedent ad populum</p>
          <p xml:id="ez42_15" n="15">cumque conplesset mensuras domus interioris eduxit me per viam
            portae quae respiciebat ad viam orientalem et mensus est eam undique per circuitum</p>
          <p xml:id="ez42_16" n="16">mensus autem est contra ventum orientalem calamo mensurae
            quingentos calamos in calamo mensurae per circuitum</p>
          <p xml:id="ez42_17" n="17">et mensus est contra ventum aquilonem quingentos calamos in
            calamo mensurae per gyrum</p>
          <p xml:id="ez42_18" n="18">et ad ventum australem mensus est quingentos calamos in calamo
            mensurae per circuitum</p>
          <p xml:id="ez42_19" n="19">et ad ventum occidentalem mensus est quingentos calamos in
            calamo mensurae</p>
          <p xml:id="ez42_20" n="20">per quattuor ventos mensus est illud murum eius undique per
            circuitum longitudine quingentorum cubitorum et latitudine quingentorum cubitorum
            dividentem inter sanctuarium et vulgi locum</p>
        </div>
        <div xml:id="bible-ez43" n="43">
          <head>Caput 43</head>
          <p xml:id="ez43_1" n="1">et duxit me ad portam quae respiciebat ad viam orientalem</p>
          <p xml:id="ez43_2" n="2">et ecce gloria Dei Israhel ingrediebatur per viam orientalem et
            vox erat ei quasi vox aquarum multarum et terra splendebat a maiestate eius</p>
          <p xml:id="ez43_3" n="3">et vidi visionem secundum speciem quam videram quando venit ut
            disperderet civitatem et species secundum aspectum quem videram iuxta fluvium Chobar et
            cecidi super faciem meam</p>
          <p xml:id="ez43_4" n="4">et maiestas Domini ingressa est templum per viam portae quae
            respiciebat ad orientem</p>
          <p xml:id="ez43_5" n="5">et levavit me spiritus et introduxit me in atrium interius et
            ecce repleta erat gloria Domini domus</p>
          <p xml:id="ez43_6" n="6">et audivi loquentem ad me de domo et vir qui stabat iuxta me</p>
          <p xml:id="ez43_7" n="7">dixit ad me fili hominis locus solii mei et locus vestigiorum
            pedum meorum ubi habito in medio filiorum Israhel in aeternum et non polluent ultra
            domus Israhel nomen sanctum meum ipsi et reges eorum in fornicationibus suis et in
            ruinis regum suorum et in excelsis</p>
          <p xml:id="ez43_8" n="8">qui fabricati sunt limen suum iuxta limen meum et postes suos
            iuxta postes meos et murus erat inter me et eos et polluerunt nomen sanctum meum in
            abominationibus quas fecerunt propter quod consumpsi eos in ira mea</p>
          <p xml:id="ez43_9" n="9">nunc ergo repellant procul fornicationem suam et ruinas regum
            suorum a me et habitabo in medio eorum semper</p>
          <p xml:id="ez43_10" n="10">tu autem fili hominis ostende domui Israhel templum et
            confundantur ab iniquitatibus suis et metiantur fabricam</p>
          <p xml:id="ez43_11" n="11">et erubescant ex omnibus quae fecerunt figuram domus et
            fabricae eius exitus et introitus et omnem descriptionem eius et universa praecepta eius
            cunctumque ordinem eius et omnes leges eius ostende eis et scribes in oculis eorum et
            custodiant omnes descriptiones eius et praecepta illius et faciant ea</p>
          <p xml:id="ez43_12" n="12">ista est lex domus in summitate montis omnes fines eius in
            circuitu sanctum sanctorum est haec ergo est lex domus</p>
          <p xml:id="ez43_13" n="13">istae autem mensurae altaris in cubito verissimo qui habebat
            cubitum et palmum in sinu eius erat cubitus et cubitus in latitudine et definitio usque
            ad labium eius in circuitu palmus unus haec quoque erat fossa altaris</p>
          <p xml:id="ez43_14" n="14">et de sinu terrae usque ad crepidinem novissimam duo cubiti et
            latitudo cubiti unius et a crepidine maiori usque ad crepidinem minorem quattuor cubiti
            et latitudo unius cubiti</p>
          <p xml:id="ez43_15" n="15">ipse autem arihel quattuor cubitorum et ab arihel usque sursum
            cornua quattuor</p>
          <p xml:id="ez43_16" n="16">et arihel duodecim cubitorum in longitudine per duodecim
            cubitos latitudinis quadrangulatum aequis lateribus</p>
          <p xml:id="ez43_17" n="17">et crepido quattuordecim cubitorum longitudinis per
            quattuordecim latitudinis in quattuor angulis eius et corona in circuitu eius dimidii
            cubitus et sinus eius unius cubiti per circuitum gradus autem eius versi ad orientem</p>
          <p xml:id="ez43_18" n="18">et dixit ad me fili hominis haec dicit Dominus Deus hii sunt
            ritus altaris in quacumque die fuerit fabricatum ut offeratur super illud holocaustum et
            effundatur sanguis</p>
          <p xml:id="ez43_19" n="19">et dabis sacerdotibus Levitis qui sunt de semine Sadoc qui
            accedunt ad me ait Dominus Deus ut offerant mihi vitulum de armento pro peccato</p>
          <p xml:id="ez43_20" n="20">et adsumens de sanguine eius pones super quattuor cornua eius
            et super quattuor angulos crepidinis et super coronam in circuitu et mundabis illud et
            expiabis</p>
          <p xml:id="ez43_21" n="21">et tolles vitulum qui oblatus fuerit pro peccato et conbures
            illum in separato loco domus extra sanctuarium</p>
          <p xml:id="ez43_22" n="22">et in die secunda offeres hircum caprarum inmaculatum pro
            peccato et expiabunt altare sicut expiaverunt in vitulo</p>
          <p xml:id="ez43_23" n="23">cumque conpleveris expians illud offeres vitulum de armento
            inmaculatum et arietem de grege inmaculatum</p>
          <p xml:id="ez43_24" n="24">et offeres eos in conspectu Domini et mittent sacerdotes super
            eos sal et offerent eos holocaustum Domino</p>
          <p xml:id="ez43_25" n="25">septem diebus facies hircum pro peccato cotidie et vitulum de
            armento et arietem de pecoribus inmaculatos offerent</p>
          <p xml:id="ez43_26" n="26">septem diebus expiabunt altare et mundabunt illud et implebunt
            manum eius</p>
          <p xml:id="ez43_27" n="27">expletis autem diebus in die octava et ultra facient sacerdotes
            super altare holocausta vestra et quae pro pace offerunt et placatus ero vobis ait
            Dominus Deus</p>
        </div>
        <div xml:id="bible-ez44" n="44">
          <head>Caput 44</head>
          <p xml:id="ez44_1" n="1">et convertit me ad viam portae sanctuarii exterioris quae
            respiciebat ad orientem et erat clausa</p>
          <p xml:id="ez44_2" n="2">et dixit Dominus ad me porta haec clausa erit non aperietur et
            vir non transiet per eam quoniam Dominus Deus Israhel ingressus est per eam eritque
            clausa</p>
          <p xml:id="ez44_3" n="3">principi princeps ipse sedebit in ea ut comedat panem coram
            Domino per viam vestibuli portae ingredietur et per viam eius egredietur</p>
          <p xml:id="ez44_4" n="4">et adduxit me per viam portae aquilonis in conspectu domus et
            vidi et ecce implevit gloria Domini domum Domini et cecidi in faciem meam</p>
          <p xml:id="ez44_5" n="5">et dixit ad me Dominus fili hominis pone cor tuum et vide oculis
            tuis et auribus tuis audi omnia quae ego loquor ad te de universis caerimoniis domus
            Domini et de cunctis legibus eius et pones cor tuum in viis templi per omnes exitus
            sanctuarii</p>
          <p xml:id="ez44_6" n="6">et dices ad exasperantem me domum Israhel haec dicit Dominus Deus
            sufficiant vobis omnia scelera vestra domus Israhel</p>
          <p xml:id="ez44_7" n="7">eo quod inducitis filios alienos incircumcisos corde et
            incircumcisos carne ut sint in sanctuario meo et polluant domum meam et offertis panes
            meos adipem et sanguinem et dissolvitis pactum meum in omnibus sceleribus vestris</p>
          <p xml:id="ez44_8" n="8">et non servastis praecepta sanctuarii mei et posuistis custodes
            observationum mearum in sanctuario meo vobismet ipsis</p>
          <p xml:id="ez44_9" n="9">haec dicit Dominus Deus omnis alienigena incircumcisus corde et
            incircumcisus carne non ingredietur sanctuarium meum omnis filius alienus qui est in
            medio filiorum Israhel</p>
          <p xml:id="ez44_10" n="10">sed et Levitae qui longe recesserunt a me in errore filiorum
            Israhel et erraverunt a me post idola sua et portaverunt iniquitatem suam</p>
          <p xml:id="ez44_11" n="11">erunt in sanctuario meo aeditui et ianitores portarum domus et
            ministri domus ipsi mactabunt holocaustosin et victimas populi et ipsi stabunt in
            conspectu eorum ut ministrent eis</p>
          <p xml:id="ez44_12" n="12">pro eo quod ministraverunt illis in conspectu idolorum suorum
            et facti sunt domui Israhel in offendiculum iniquitatis idcirco levavi manum meam super
            eos dicit Dominus Deus et portaverunt iniquitatem suam</p>
          <p xml:id="ez44_13" n="13">et non adpropinquabunt ad me ut sacerdotio fungantur mihi neque
            accedent ad omne sanctuarium meum iuxta sancta sanctorum sed portabunt confusionem suam
            et scelera sua quae fecerunt</p>
          <p xml:id="ez44_14" n="14">et dabo eos ianitores domus in omni ministerio eius et
            universis quae fiunt in ea</p>
          <p xml:id="ez44_15" n="15">sacerdotes autem Levitae filii Sadoc qui custodierunt
            caerimonias sanctuarii mei cum errarent filii Israhel a me ipsi accedent ad me ut
            ministrent mihi et stabunt in conspectu meo ut offerant mihi adipem et sanguinem ait
            Dominus Deus</p>
          <p xml:id="ez44_16" n="16">ipsi ingredientur sanctuarium meum et ipsi accedent ad mensam
            meam ut ministrent mihi et custodiant caerimonias meas</p>
          <p xml:id="ez44_17" n="17">cumque ingredientur portas atrii interioris vestibus lineis
            induentur nec ascendet super eos quicquam laneum quando ministrant in portis atrii
            interioris et intrinsecus</p>
          <p xml:id="ez44_18" n="18">vittae lineae erunt in capitibus eorum et feminalia linea erunt
            in lumbis eorum et non accingentur in sudore</p>
          <p xml:id="ez44_19" n="19">cumque egredientur atrium exterius ad populum exuent se
            vestimenta sua in quibus ministraverunt et reponent ea in gazofilacio sanctuarii et
            vestient se vestimentis aliis et non sanctificabunt populum in vestibus suis</p>
          <p xml:id="ez44_20" n="20">caput autem suum non radent neque comam nutrient sed tondentes
            adtondent capita sua</p>
          <p xml:id="ez44_21" n="21">et vinum non bibet omnis sacerdos quando ingressurus est atrium
            interius</p>
          <p xml:id="ez44_22" n="22">et viduam et repudiatam non accipient uxores sed virgines de
            semine domus Israhel sed et viduam quae fuerit vidua a sacerdote accipient</p>
          <p xml:id="ez44_23" n="23">et populum meum docebunt quid sit inter sanctum et pollutum et
            inter mundum et inmundum ostendent eis</p>
          <p xml:id="ez44_24" n="24">et cum fuerit controversia stabunt in iudiciis meis et
            iudicabunt leges meas et praecepta mea in omnibus sollemnitatibus meis custodient et
            sabbata mea sanctificabunt</p>
          <p xml:id="ez44_25" n="25">et ad mortuum hominem non ingredientur ne polluantur nisi ad
            patrem et matrem et filium et filiam et fratrem et sororem quae alterum virum non habuit
            in quibus contaminabuntur</p>
          <p xml:id="ez44_26" n="26">et postquam fuerit emundatus septem dies numerabuntur ei</p>
          <p xml:id="ez44_27" n="27">et in die introitus sui in sanctuarium ad atrium interius ut
            ministret mihi in sanctuario offeret pro peccato suo ait Dominus Deus</p>
          <p xml:id="ez44_28" n="28">erit autem eis hereditas ego hereditas eorum et possessionem
            non dabitis eis in Israhel ego enim possessio eorum</p>
          <p xml:id="ez44_29" n="29">victimam et pro peccato et pro delicto ipsi comedent et omne
            votum in Israhel ipsorum erit</p>
          <p xml:id="ez44_30" n="30">et primitiva omnium primogenitorum et omnia libamenta ex
            omnibus quae offeruntur sacerdotum erunt et primitiva ciborum vestrorum dabitis
            sacerdoti ut reponat benedictionem domui suae</p>
          <p xml:id="ez44_31" n="31">omne morticinum et captum a bestia de avibus et de pecoribus
            non comedent sacerdotes</p>
        </div>
        <div xml:id="bible-ez45" n="45">
          <head>Caput 45</head>
          <p xml:id="ez45_1" n="1">cumque coeperitis terram dividere sortito separate primitias
            Domino sanctificatum de terra longitudine viginti quinque milia et latitudine decem
            milia sanctificatum erit in omni termino eius per circuitum</p>
          <p xml:id="ez45_2" n="2">et erit ex omni parte sanctificatum quingentos per quingentos
            quadrifariam per circuitum et quinquaginta cubitis in suburbana eius per gyrum</p>
          <p xml:id="ez45_3" n="3">et a mensura ista mensurabis longitudinem viginti quinque milium
            et latitudinem decem milium et in ipso erit templum sanctumque sanctorum</p>
          <p xml:id="ez45_4" n="4">sanctificatum de terra erit sacerdotibus ministris sanctuarii qui
            accedunt ad ministerium Domini et erit eis locus in domos et in sanctuarium
            sanctitatis</p>
          <p xml:id="ez45_5" n="5">viginti quinque autem milia longitudinis et decem milia
            latitudinis erunt Levitis qui ministrant domui ipsi possidebunt viginti gazofilacia</p>
          <p xml:id="ez45_6" n="6">et possessionem civitatis dabitis quinque milia latitudinis et
            longitudinis viginti quinque milia secundum separationem sanctuarii omni domui
            Israhel</p>
          <p xml:id="ez45_7" n="7">principi quoque hinc et inde in separationem sanctuarii et in
            possessionem civitatis contra faciem separationis sanctuarii et contra faciem
            possessionis urbis a latere maris usque ad mare et a latere orientis usque ad orientem
            longitudinem autem iuxta unamquamque partium a termino occidentali usque ad terminum
            orientalem</p>
          <p xml:id="ez45_8" n="8">de terra erit ei possessio in Israhel et non depopulabuntur ultra
            principes populum meum sed terram dabunt domui Israhel secundum tribus eorum</p>
          <p xml:id="ez45_9" n="9">haec dicit Dominus Deus sufficiat vobis principes Israhel
            iniquitatem et rapinas intermittite et iudicium et iustitiam facite separate confinia
            vestra a populo meo ait Dominus Deus</p>
          <p xml:id="ez45_10" n="10">statera iusta et oephi iustum et batus iustus erit vobis</p>
          <p xml:id="ez45_11" n="11">oephi et batus aequalia et unius mensurae erunt ut capiat
            decimam partem chori batus et decimam partem chori oephi iuxta mensuram chori erit aequa
            libratio eorum</p>
          <p xml:id="ez45_12" n="12">siclus autem viginti obolos habeat porro viginti sicli et
            viginti quinque sicli et quindecim sicli minam facient</p>
          <p xml:id="ez45_13" n="13">et haec sunt primitiae quas tolletis sextam partem oephi de
            choro frumenti et sextam partem oephi de choro hordei</p>
          <p xml:id="ez45_14" n="14">mensura quoque olei batus olei decima pars chori est et decem
            bati chorum faciunt quia decem bati implent chorum</p>
          <p xml:id="ez45_15" n="15">et arietem unum de grege ducentorum de his quae nutriunt
            Israhel in sacrificium et in holocaustum et in pacifica ad expiandum pro eis ait Dominus
            Deus</p>
          <p xml:id="ez45_16" n="16">omnis populus terrae tenebitur primitiis his principi in
            Israhel</p>
          <p xml:id="ez45_17" n="17">et super principem erunt holocausta et sacrificium et libamina
            in sollemnitatibus et in kalendis et in sabbatis in universis sollemnitatibus domus
            Israhel ipse faciat pro peccato sacrificium et holocaustum et pacifica ad expiandum pro
            domo Israhel</p>
          <p xml:id="ez45_18" n="18">haec dicit Dominus Deus in primo mense una mensis sumes vitulum
            de armento inmaculatum et expiabis sanctuarium</p>
          <p xml:id="ez45_19" n="19">et tollet sacerdos de sanguine quod erit pro peccato et ponet
            in postibus domus et in quattuor angulis crepidinis altaris et in postibus portae atrii
            interioris</p>
          <p xml:id="ez45_20" n="20">et sic facies in septima mensis pro unoquoque qui ignoravit et
            errore deceptus est et expiabitis pro domo</p>
          <p xml:id="ez45_21" n="21">in primo mense quartadecima die mensis erit vobis paschae
            sollemnitas septem diebus azyma comedentur</p>
          <p xml:id="ez45_22" n="22">et faciet princeps in die illa pro se et pro universo populo
            terrae vitulum pro peccato</p>
          <p xml:id="ez45_23" n="23">et in septem dierum sollemnitate faciet holocaustum Domino
            septem vitulos et septem arietes inmaculatos cotidie septem diebus et pro peccato hircum
            caprarum cotidie</p>
          <p xml:id="ez45_24" n="24">et sacrificium oephi per vitulum et oephi per arietem faciet et
            olei hin per singula oephi</p>
          <p xml:id="ez45_25" n="25">septimo mense quintadecima die mensis in sollemnitate faciet
            sicut supra dicta sunt per septem dies tam pro peccato quam pro holocausto et in
            sacrificio et in oleo</p>
        </div>
        <div xml:id="bible-ez46" n="46">
          <head>Caput 46</head>
          <p xml:id="ez46_1" n="1">haec dicit Dominus Deus porta atrii interioris quae respicit ad
            orientem erit clausa sex diebus in quibus opus fit die autem sabbati aperietur sed et in
            die kalendarum aperietur</p>
          <p xml:id="ez46_2" n="2">et intrabit princeps per viam vestibuli portae de foris et stabit
            in limine portae et facient sacerdotes holocaustum eius et pacifica eius et adorabit
            super limen portae et egredietur porta autem non claudetur usque ad vesperam</p>
          <p xml:id="ez46_3" n="3">et adorabit populus terrae ad ostium portae illius in sabbatis et
            in kalendis coram Domino</p>
          <p xml:id="ez46_4" n="4">holocaustum autem hoc offeret princeps Domino in die sabbati sex
            agnos inmaculatos et arietem inmaculatum</p>
          <p xml:id="ez46_5" n="5">et sacrificium oephi per arietem agnis autem sacrificium quod
            dederit manus eius et olei hin per singula oephi</p>
          <p xml:id="ez46_6" n="6">in die autem kalendarum vitulum de armento inmaculatum et sex
            agni et arietes inmaculati erunt</p>
          <p xml:id="ez46_7" n="7">et oephi per vitulum oephi quoque per arietem faciet sacrificium
            agnis autem sicut invenerit manus eius et olei hin per singula oephi</p>
          <p xml:id="ez46_8" n="8">cumque ingressurus est princeps per viam vestibuli portae
            ingrediatur et per eandem viam exeat</p>
          <p xml:id="ez46_9" n="9">et cum intrabit populus terrae in conspectu Domini in
            sollemnitatibus qui ingreditur per portam aquilonis ut adoret egrediatur per viam portae
            meridianae porro qui ingreditur per viam portae meridianae egrediatur per viam portae
            aquilonis non revertetur per viam portae per quam ingressus est sed e regione illius
            egredietur</p>
          <p xml:id="ez46_10" n="10">princeps autem in medio eorum cum ingredientibus ingredietur et
            cum egredientibus egredietur</p>
          <p xml:id="ez46_11" n="11">et in nundinis et in sollemnitatibus erit sacrificium oephi per
            vitulum et oephi per arietem agnis autem erit sacrificium sicut invenerit manus eius et
            olei hin per singula oephi</p>
          <p xml:id="ez46_12" n="12">cum autem fecerit princeps spontaneum holocaustum aut pacifica
            voluntaria Domino aperietur ei porta quae respicit ad orientem et faciet holocaustum
            suum et pacifica sua sicut fieri solet in die sabbati et egredietur claudeturque porta
            postquam exierit</p>
          <p xml:id="ez46_13" n="13">et agnum eiusdem anni inmaculatum faciet holocaustum cotidie
            Domino semper mane faciet illud</p>
          <p xml:id="ez46_14" n="14">et sacrificium faciet super eo cata mane mane sextam partem
            oephi et de oleo tertiam partem hin ut misceatur similae sacrificium Domino legitimum
            iuge atque perpetuum</p>
          <p xml:id="ez46_15" n="15">faciet agnum et sacrificium et oleum cata mane mane holocaustum
            sempiternum</p>
          <p xml:id="ez46_16" n="16">haec dicit Dominus Deus si dederit princeps donum alicui de
            filiis suis hereditas eius filiorum suorum erit possidebunt ea hereditarie</p>
          <p xml:id="ez46_17" n="17">si autem dederit legatum de hereditate sua uni servorum suorum
            erit illius usque ad annum remissionis et revertetur ad principem hereditas autem eius
            filiis eius erit</p>
          <p xml:id="ez46_18" n="18">et non accipiet princeps de hereditate populi per violentiam et
            de possessione eorum sed de possessione sua hereditatem dabit filiis suis ut non
            dispergatur populus meus unusquisque a possessione sua</p>
          <p xml:id="ez46_19" n="19">et introduxit me per ingressum qui erat ex latere portae in
            gazofilacia sanctuarii ad sacerdotes quae respiciebant ad aquilonem et erat ibi locus
            vergens ad occidentem</p>
          <p xml:id="ez46_20" n="20">et dixit ad me iste est locus ubi coquent sacerdotes pro
            delicto et pro peccato ubi coquent sacrificium ut non efferant in atrio exteriori et
            sanctificetur populus</p>
          <p xml:id="ez46_21" n="21">et eduxit me in atrium exterius et circumduxit me per quattuor
            angulos atrii et ecce atriolum erat in angulo atrii atriola singula per angulos
            atrii</p>
          <p xml:id="ez46_22" n="22">in quattuor angulos atrii atriola disposita quadraginta
            cubitorum per longum et triginta per latum mensurae unius quattuor erant</p>
          <p xml:id="ez46_23" n="23">et paries per circuitum ambiens quattuor atriola et culinae
            fabricatae erant subter porticus per gyrum</p>
          <p xml:id="ez46_24" n="24">et dixit ad me haec est domus culinarum in qua coquent ministri
            domus Domini victimas populi</p>
        </div>
        <div xml:id="bible-ez47" n="47">
          <head>Caput 47</head>
          <p xml:id="ez47_1" n="1">et convertit me ad portam domus et ecce aquae egrediebantur
            subter limen domus ad orientem facies enim domus respiciebat ad orientem aquae autem
            descendebant in latus templi dextrum ad meridiem altaris</p>
          <p xml:id="ez47_2" n="2">et eduxit me per viam portae aquilonis et convertit me ad viam
            foras portam exteriorem viam quae respiciebat ad orientem et ecce aquae redundantes a
            latere dextro</p>
          <p xml:id="ez47_3" n="3">cum egrederetur vir ad orientem qui habebat funiculum in manu sua
            et mensus est mille cubitos et transduxit me per aquam usque ad talos</p>
          <p xml:id="ez47_4" n="4">rursumque mensus est mille et transduxit me per aquam usque ad
            genua</p>
          <p xml:id="ez47_5" n="5">et mensus est mille et transduxit me per aquam usque ad renes et
            mensus est mille torrentem quem non potui pertransire quoniam intumuerant aquae
            profundae torrentis qui non potest transvadari</p>
          <p xml:id="ez47_6" n="6">et dixit ad me certe vidisti fili hominis et duxit me et
            convertit ad ripam torrentis</p>
          <p xml:id="ez47_7" n="7">cumque me convertissem ecce in ripa torrentis ligna multa nimis
            ex utraque parte</p>
          <p xml:id="ez47_8" n="8">et ait ad me aquae istae quae egrediuntur ad tumulos sabuli
            orientalis et descendunt ad plana deserti intrabunt mare et exibunt et sanabuntur
            aquae</p>
          <p xml:id="ez47_9" n="9">et omnis anima vivens quae serpit quocumque venerit torrens vivet
            et erunt pisces multi satis postquam venerint illuc aquae istae et sanabuntur et vivent
            omnia ad quae venerit torrens</p>
          <p xml:id="ez47_10" n="10">vivent et stabunt super illa piscatores ab Engaddi usque ad
            Engallim siccatio sagenarum erunt plurimae species erunt piscium eius sicut pisces maris
            magni multitudinis nimiae</p>
          <p xml:id="ez47_11" n="11">in litoribus autem eius et in palustribus non sanabuntur quia
            in salinas dabuntur</p>
          <p xml:id="ez47_12" n="12">et super torrentem orietur in ripis eius ex utraque parte omne
            lignum pomiferum non defluet folium ex eo et non deficiet fructus eius per singulos
            menses adferet primitiva quia aquae eius de sanctuario egredientur et erunt fructus eius
            in cibum et folia eius ad medicinam</p>
          <p xml:id="ez47_13" n="13">haec dicit Dominus Deus hic est terminus in quo possidebitis
            terram in duodecim tribubus Israhel quia Ioseph duplicem funiculum habet</p>
          <p xml:id="ez47_14" n="14">possidebitis autem eam singuli aeque ut frater suus quam levavi
            manum meam ut darem patribus vestris et cadet terra haec vobis in possessionem</p>
          <p xml:id="ez47_15" n="15">hic est autem terminus terrae ad plagam septentrionalem a mari
            magno via Bethalon venientibus Sadada</p>
          <p xml:id="ez47_16" n="16">Emath Berotha Sabarim quae est inter terminum Damasci et
            confinium Emath domus Atticon quae est iuxta terminos Auran</p>
          <p xml:id="ez47_17" n="17">et erit terminus a mari usque ad atrium Aenon terminus Damasci
            et ab aquilone ad aquilonem et terminus Emath plaga autem septentrionalis</p>
          <p xml:id="ez47_18" n="18">porro plaga orientalis de medio Auran et de medio Damasci et de
            medio Galaad et de medio terrae Israhel Iordanis disterminans ad mare orientale
            metiemini etiam plagam orientalem</p>
          <p xml:id="ez47_19" n="19">plaga autem australis meridiana a Thamar usque ad aquas
            Contradictionis Cades et torrens usque ad mare magnum et plaga ad meridiem australis</p>
          <p xml:id="ez47_20" n="20">et plaga maris mare magnum a confinio per directum donec venias
            Emath haec est plaga maris</p>
          <p xml:id="ez47_21" n="21">et dividetis terram istam vobis per tribus Israhel</p>
          <p xml:id="ez47_22" n="22">et mittetis eam in hereditatem vobis et advenis qui accesserint
            ad vos qui genuerint filios in medio vestrum et erunt vobis sicut indigenae inter filios
            Israhel vobiscum divident possessionem in medio tribuum Israhel</p>
          <p xml:id="ez47_23" n="23">in tribu autem quacumque fuerit advena ibi dabitis possessionem
            illi ait Dominus Deus</p>
        </div>
        <div xml:id="bible-ez48" n="48">
          <head>Caput 48</head>
          <p xml:id="ez48_1" n="1">et haec nomina tribuum a finibus aquilonis iuxta viam Aethlon
            pergentibus Emath atrium Aenon terminus Damasci ad aquilonem iuxta Emath et erit ei
            plaga orientalis mare Dan una</p>
          <p xml:id="ez48_2" n="2">et ad terminum Dan a plaga orientali usque ad plagam maris Aser
            una</p>
          <p xml:id="ez48_3" n="3">et super terminum Aser a plaga orientali usque ad plagam maris
            Nepthalim una</p>
          <p xml:id="ez48_4" n="4">et super terminum Nepthalim a plaga orientali usque ad plagam
            maris Manasse una</p>
          <p xml:id="ez48_5" n="5">et super terminum Manasse a plaga orientali usque ad plagam maris
            Ephraim una</p>
          <p xml:id="ez48_6" n="6">et super terminum Ephraim a plaga orientali usque ad plagam maris
            Ruben una</p>
          <p xml:id="ez48_7" n="7">et super terminum Ruben a plaga orientali usque ad plagam maris
            Iuda una</p>
          <p xml:id="ez48_8" n="8">et super terminum Iuda a plaga orientali usque ad plagam maris
            erunt primitiae quas separabitis viginti quinque milibus latitudinis et longitudinis
            sicuti singulae partes a plaga orientali usque ad plagam maris et erit sanctuarium in
            medio eius</p>
          <p xml:id="ez48_9" n="9">primitiae quas separastis Domino longitudo viginti quinque
            milibus et latitudo decem milibus</p>
          <p xml:id="ez48_10" n="10">hae autem erunt primitiae sanctuarii sacerdotum ad aquilonem
            viginti quinque milia et ad mare latitudinis decem milia sed et ad orientem latitudinis
            decem milia et ad meridiem longitudinis viginti quinque milia et erit sanctuarium Domini
            in medio eius</p>
          <p xml:id="ez48_11" n="11">sacerdotibus sanctuarium erit de filiis Sadoc qui custodierunt
            caerimonias meas et non erraverunt cum errarent filii Israhel sicut erraverunt et
            Levitae</p>
          <p xml:id="ez48_12" n="12">et erunt eis primitiae de primitiis terrae sanctum sanctorum
            iuxta terminum Levitarum</p>
          <p xml:id="ez48_13" n="13">sed et Levitis similiter iuxta fines sacerdotum viginti quinque
            milia longitudinis et latitudinis decem milia omnis longitudo viginti et quinque milium
            et latitudo decem milium</p>
          <p xml:id="ez48_14" n="14">et non venundabunt ex eo neque mutabunt nec transferentur
            primitiae terrae quia sanctificatae sunt Domino</p>
          <p xml:id="ez48_15" n="15">quinque milia autem quae supersunt in latitudine per viginti
            quinque milia profana erunt urbis in habitaculum et in suburbana et erit civitas in
            medio eius</p>
          <p xml:id="ez48_16" n="16">et heae mensurae eius ad plagam septentrionalem quingenti et
            quattuor milia et ad plagam meridianam quingenti et quattuor milia et ad plagam
            orientalem quingenti et quattuor milia et ad plagam occidentalem quingenti et quattuor
            milia</p>
          <p xml:id="ez48_17" n="17">erunt autem suburbana civitatis ad aquilonem ducenti
            quinquaginta et in meridie ducenti quinquaginta et ad orientem ducenti quinquaginta et
            ad mare ducenti quinquaginta</p>
          <p xml:id="ez48_18" n="18">quod autem reliquum fuerit in longitudine secundum primitias
            sanctuarii decem milia in orientem et decem milia ad occidentem erunt sicut primitiae
            sanctuarii et erunt fruges eius in panes his qui serviunt civitati</p>
          <p xml:id="ez48_19" n="19">servientes autem civitati operabuntur ex omnibus tribubus
            Israhel</p>
          <p xml:id="ez48_20" n="20">omnes primitiae viginti quinque milium per viginti quinque
            milia in quadrum separabuntur in primitias sanctuarii et possessionem civitatis</p>
          <p xml:id="ez48_21" n="21">quod autem reliquum fuerit principis erit ex omni parte
            primitiarum sanctuarii et possessionis civitatis e regione viginti quinque milium
            primitiarum usque ad terminum orientalem sed et ad mare e regione viginti quinque milium
            usque ad terminum maris similiter in partibus principis erit et erunt primitiae
            sanctuarii et sanctuarium templi in medio eius</p>
          <p xml:id="ez48_22" n="22">de possessione autem Levitarum et de possessione civitatis in
            medio partium principis erit inter terminum Iuda et inter terminum Beniamin et ad
            principem pertinebit</p>
          <p xml:id="ez48_23" n="23">et reliquis tribubus a plaga orientali usque ad plagam
            occidentalem Beniamin una</p>
          <p xml:id="ez48_24" n="24">et contra terminum Beniamin a plaga orientali usque ad plagam
            occidentalem Symeon una</p>
          <p xml:id="ez48_25" n="25">et super terminum Symeonis a plaga orientali usque ad plagam
            occidentis Isachar una</p>
          <p xml:id="ez48_26" n="26">et super terminum Isachar a plaga orientali usque ad plagam
            occidentalem Zabulon una</p>
          <p xml:id="ez48_27" n="27">et super terminum Zabulon a plaga orientali usque ad plagam
            maris Gad una</p>
          <p xml:id="ez48_28" n="28">et super terminum Gad ad plagam austri in meridiem et erit
            finis de Thamar usque ad aquas Contradictionis Cades hereditas contra mare magnum</p>
          <p xml:id="ez48_29" n="29">haec est terra quam mittetis in sortem tribubus Israhel et hae
            partitiones earum ait Dominus Deus</p>
          <p xml:id="ez48_30" n="30">et hii egressus civitatis a plaga septentrionali quingentos et
            quattuor milia mensurabis</p>
          <p xml:id="ez48_31" n="31">et portae civitatis in nominibus tribuum Israhel portae tres a
            septentrione porta Ruben una porta Iudae una porta Levi una</p>
          <p xml:id="ez48_32" n="32">et ad plagam orientalem quingentos et quattuor milia et portae
            tres porta Ioseph una porta Beniamin una porta Dan una</p>
          <p xml:id="ez48_33" n="33">et ad plagam meridianam quingentos et quattuor milia metieris
            portam Symeonis unam portam Isachar unam portam Zabulon unam</p>
          <p xml:id="ez48_34" n="34">et ad plagam occidentalem quingenti et quattuor milia portae
            eorum tres porta Gad una porta Aser una porta Nepthalim una</p>
          <p xml:id="ez48_35" n="35">per circuitum decem et octo milia et nomen civitatis ex illa
            die Dominus ibidem</p>
        </div>
      </div>
    </body>
  </text>
</TEI>
