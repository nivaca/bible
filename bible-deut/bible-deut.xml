<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>5 Mose</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-deut">
        <div xml:id="bible-deut1" n="1">
          <head>Caput 1</head>
          <p xml:id="deut1_1" n="1">haec sunt verba quae locutus est Moses ad omnem Israhel trans
            Iordanem in solitudine campestri contra mare Rubrum inter Pharan et Thophel et Laban et
            Aseroth ubi auri est plurimum</p>
          <p xml:id="deut1_2" n="2">undecim diebus de Horeb per viam montis Seir usque
            Cadesbarne</p>
          <p xml:id="deut1_3" n="3">quadragesimo anno undecimo mense prima die mensis locutus est
            Moses ad filios Israhel omnia quae praeceperat illi Dominus ut diceret eis</p>
          <p xml:id="deut1_4" n="4">postquam percussit Seon regem Amorreorum qui habitavit in Esebon
            et Og regem Basan qui mansit in Aseroth et in Edrai</p>
          <p xml:id="deut1_5" n="5">trans Iordanem in terra Moab coepitque Moses explanare legem et
            dicere</p>
          <p xml:id="deut1_6" n="6">Dominus Deus noster locutus est ad nos in Horeb dicens sufficit
            vobis quod in hoc monte mansistis</p>
          <p xml:id="deut1_7" n="7">revertimini et venite ad montem Amorreorum et ad cetera quae ei
            proxima sunt campestria atque montana et humiliora loca contra meridiem et iuxta litus
            maris terram Chananeorum et Libani usque ad flumen magnum Eufraten</p>
          <p xml:id="deut1_8" n="8">en inquit tradidi vobis ingredimini et possidete eam super qua
            iuravit Dominus patribus vestris Abraham et Isaac et Iacob ut daret illam eis et semini
            eorum post eos</p>
          <p xml:id="deut1_9" n="9">dixique vobis illo in tempore</p>
          <p xml:id="deut1_10" n="10">non possum solus sustinere vos quia Dominus Deus vester
            multiplicavit vos et estis hodie sicut stellae caeli plurimae</p>
          <p xml:id="deut1_11" n="11">Dominus Deus patrum vestrorum addat ad hunc numerum multa
            milia et benedicat vobis sicut locutus est</p>
          <p xml:id="deut1_12" n="12">non valeo solus vestra negotia sustinere et pondus ac
            iurgia</p>
          <p xml:id="deut1_13" n="13">date e vobis viros sapientes et gnaros et quorum conversatio
            sit probata in tribubus vestris ut ponam eos vobis principes</p>
          <p xml:id="deut1_14" n="14">tunc respondistis mihi bona res est quam vis facere</p>
          <p xml:id="deut1_15" n="15">tulique de tribubus vestris viros sapientes et nobiles et
            constitui eos principes tribunos et centuriones et quinquagenarios ac decanos qui
            docerent vos singula</p>
          <p xml:id="deut1_16" n="16">praecepique eis dicens audite illos et quod iustum est
            iudicate sive civis sit ille sive peregrinus</p>
          <p xml:id="deut1_17" n="17">nulla erit distantia personarum ita parvum audietis ut magnum
            nec accipietis cuiusquam personam quia Dei iudicium est quod si difficile vobis aliquid
            visum fuerit referte ad me et ego audiam</p>
          <p xml:id="deut1_18" n="18">praecepique omnia quae facere deberetis</p>
          <p xml:id="deut1_19" n="19">profecti autem de Horeb transivimus per heremum terribilem et
            maximam quam vidistis per viam montis Amorrei sicut praeceperat Dominus Deus noster
            nobis cumque venissemus in Cadesbarne</p>
          <p xml:id="deut1_20" n="20">dixi vobis venistis ad montem Amorrei quem Dominus Deus noster
            daturus est nobis</p>
          <p xml:id="deut1_21" n="21">vide terram quam Dominus Deus tuus dat tibi ascende et posside
            eam sicut locutus est Dominus Deus patribus tuis noli metuere nec quicquam paveas</p>
          <p xml:id="deut1_22" n="22">et accessistis ad me omnes atque dixistis mittamus viros qui
            considerent terram et renuntient per quod iter debeamus ascendere et ad quas pergere
            civitates</p>
          <p xml:id="deut1_23" n="23">cumque mihi sermo placuisset misi e vobis duodecim viros
            singulos de tribubus suis</p>
          <p xml:id="deut1_24" n="24">qui cum perrexissent et ascendissent in montana venerunt usque
            ad vallem Botri et considerata terra</p>
          <p xml:id="deut1_25" n="25">sumentes de fructibus eius ut ostenderent ubertatem adtulerunt
            ad nos atque dixerunt bona est terra quam Dominus Deus noster daturus est nobis</p>
          <p xml:id="deut1_26" n="26">et noluistis ascendere sed increduli ad sermonem Domini Dei
            nostri</p>
          <p xml:id="deut1_27" n="27">murmurati estis in tabernaculis vestris atque dixistis odit
            nos Dominus et idcirco eduxit nos de terra Aegypti ut traderet in manu Amorrei atque
            deleret</p>
          <p xml:id="deut1_28" n="28">quo ascendemus nuntii terruerunt cor nostrum dicentes maxima
            multitudo est et nobis in statura procerior urbes magnae et ad caelum usque munitae
            filios Enacim vidimus ibi</p>
          <p xml:id="deut1_29" n="29">et dixi vobis nolite metuere nec timeatis eos</p>
          <p xml:id="deut1_30" n="30">Dominus Deus qui ductor est vester pro vobis ipse pugnabit
            sicut fecit in Aegypto videntibus cunctis</p>
          <p xml:id="deut1_31" n="31">et in solitudine ipse vidisti portavit te Dominus Deus tuus ut
            solet homo gestare parvulum filium suum in omni via per quam ambulasti donec veniretis
            ad locum istum</p>
          <p xml:id="deut1_32" n="32">et nec sic quidem credidistis Domino Deo vestro</p>
          <p xml:id="deut1_33" n="33">qui praecessit vos in via et metatus est locum in quo tentoria
            figere deberetis nocte ostendens vobis iter per ignem et die per columnam nubis</p>
          <p xml:id="deut1_34" n="34">cumque audisset Dominus vocem sermonum vestrorum iratus
            iuravit et ait</p>
          <p xml:id="deut1_35" n="35">non videbit quispiam de hominibus generationis huius pessimae
            terram bonam quam sub iuramento pollicitus sum patribus vestris</p>
          <p xml:id="deut1_36" n="36">praeter Chaleb filium Iepphonne ipse enim videbit eam et ipsi
            dabo terram quam calcavit et filiis eius quia secutus est Dominum</p>
          <p xml:id="deut1_37" n="37">nec miranda indignatio in populum cum mihi quoque iratus
            Dominus propter vos dixerit nec tu ingredieris illuc</p>
          <p xml:id="deut1_38" n="38">sed Iosue filius Nun minister tuus ipse intrabit pro te hunc
            exhortare et robora et ipse terram sorte dividat Israheli</p>
          <p xml:id="deut1_39" n="39">parvuli vestri de quibus dixistis quod captivi ducerentur et
            filii qui hodie boni ac mali ignorant distantiam ipsi ingredientur et ipsis dabo terram
            et possidebunt eam</p>
          <p xml:id="deut1_40" n="40">vos autem revertimini et abite in solitudinem per viam maris
            Rubri</p>
          <p xml:id="deut1_41" n="41">et respondistis mihi peccavimus Domino ascendemus atque
            pugnabimus sicut praecepit Dominus Deus noster cumque instructi armis pergeretis in
            montem</p>
          <p xml:id="deut1_42" n="42">ait mihi Dominus dic ad eos nolite ascendere neque pugnetis
            non enim sum vobiscum ne cadatis coram inimicis vestris</p>
          <p xml:id="deut1_43" n="43">locutus sum et non audistis sed adversantes imperio Domini et
            tumentes superbia ascendistis in montem</p>
          <p xml:id="deut1_44" n="44">itaque egressus Amorreus qui habitabat in montibus et obviam
            veniens persecutus est vos sicut solent apes persequi et cecidit de Seir usque Horma</p>
          <p xml:id="deut1_45" n="45">cumque reversi ploraretis coram Domino non audivit vos nec
            voci vestrae voluit adquiescere</p>
          <p xml:id="deut1_46" n="46">sedistis ergo in Cadesbarne multo tempore</p>
        </div>
        <div xml:id="bible-deut2" n="2">
          <head>Caput 2</head>
          <p xml:id="deut2_1" n="1">profectique inde venimus in solitudinem quae ducit ad mare
            Rubrum sicut mihi dixerat Dominus et circumivimus montem Seir longo tempore</p>
          <p xml:id="deut2_2" n="2">dixitque Dominus ad me</p>
          <p xml:id="deut2_3" n="3">sufficit vobis circumire montem istum ite contra aquilonem</p>
          <p xml:id="deut2_4" n="4">et populo praecipe dicens transibitis per terminos fratrum
            vestrorum filiorum Esau qui habitant in Seir et timebunt vos</p>
          <p xml:id="deut2_5" n="5">videte ergo diligenter ne moveamini contra eos neque enim dabo
            vobis de terra eorum quantum potest unius pedis calcare vestigium quia in possessionem
            Esau dedi montem Seir</p>
          <p xml:id="deut2_6" n="6">cibos emetis ab eis pecunia et comedetis aquam emptam haurietis
            et bibetis</p>
          <p xml:id="deut2_7" n="7">Dominus Deus tuus benedixit tibi in omni opere manuum tuarum
            novit iter tuum quomodo transieris solitudinem hanc magnam per quadraginta annos
            habitans tecum Dominus Deus tuus et nihil tibi defuit</p>
          <p xml:id="deut2_8" n="8">cumque transissemus fratres nostros filios Esau qui habitabant
            in Seir per viam campestrem de Helath et de Asiongaber venimus ad iter quod ducit in
            desertum Moab</p>
          <p xml:id="deut2_9" n="9">dixitque Dominus ad me non pugnes contra Moabitas nec ineas
            adversum eos proelium non enim dabo tibi quicquam de terra eorum quia filiis Loth
            tradidi Ar in possessionem</p>
          <p xml:id="deut2_10" n="10">Emim primi fuerunt habitatores eius populus magnus et validus
            et tam excelsus ut de Enacim stirpe</p>
          <p xml:id="deut2_11" n="11">quasi gigantes crederentur et essent similes filiorum Enacim
            denique Moabitae appellant eos Emim</p>
          <p xml:id="deut2_12" n="12">in Seir autem prius habitaverunt Horim quibus expulsis atque
            deletis habitaverunt filii Esau sicut fecit Israhel in terra possessionis suae quam
            dedit ei Dominus</p>
          <p xml:id="deut2_13" n="13">surgentes ergo ut transiremus torrentem Zared venimus ad
            eum</p>
          <p xml:id="deut2_14" n="14">tempus autem quo ambulavimus de Cadesbarne usque ad transitum
            torrentis Zared triginta octo annorum fuit donec consumeretur omnis generatio hominum
            bellatorum de castris sicut iuraverat Dominus</p>
          <p xml:id="deut2_15" n="15">cuius manus fuit adversum eos ut interirent de castrorum
            medio</p>
          <p xml:id="deut2_16" n="16">postquam autem universi ceciderunt pugnatores</p>
          <p xml:id="deut2_17" n="17">locutus est Dominus ad me dicens</p>
          <p xml:id="deut2_18" n="18">tu transibis hodie terminos Moab urbem nomine Ar</p>
          <p xml:id="deut2_19" n="19">et accedens in vicina filiorum Ammon cave ne pugnes contra eos
            nec movearis ad proelium non enim dabo tibi de terra filiorum Ammon quia filiis Loth
            dedi eam in possessionem</p>
          <p xml:id="deut2_20" n="20">terra gigantum reputata est et in ipsa olim habitaverunt
            gigantes quos Ammanitae vocant Zomzommim</p>
          <p xml:id="deut2_21" n="21">populus magnus et multus et procerae longitudinis sicut Enacim
            quos delevit Dominus a facie eorum et fecit illos habitare pro eis</p>
          <p xml:id="deut2_22" n="22">sicut fecerat filiis Esau qui habitant in Seir delens Horreos
            et terram eorum illis tradens quam possident usque in praesens</p>
          <p xml:id="deut2_23" n="23">Eveos quoque qui habitabant in Aserim usque Gazam Cappadoces
            expulerunt qui egressi de Cappadocia deleverunt eos et habitaverunt pro illis</p>
          <p xml:id="deut2_24" n="24">surgite et transite torrentem Arnon ecce tradidi in manu tua
            Seon regem Esebon Amorreum et terram eius incipe possidere et committe adversum eum
            proelium</p>
          <p xml:id="deut2_25" n="25">hodie incipiam mittere terrorem atque formidinem tuam in
            populos qui habitant sub omni caelo ut audito nomine tuo paveant et in morem
            parturientium contremescant et dolore teneantur</p>
          <p xml:id="deut2_26" n="26">misi ergo nuntios de solitudine Cademoth ad Seon regem Esebon
            verbis pacificis dicens</p>
          <p xml:id="deut2_27" n="27">transibimus per terram tuam publica gradiemur via non
            declinabimus neque ad dextram neque ad sinistram</p>
          <p xml:id="deut2_28" n="28">alimenta pretio vende nobis ut vescamur aquam pecunia tribue
            et sic bibemus tantum est ut nobis concedas transitum</p>
          <p xml:id="deut2_29" n="29">sicut fecerunt filii Esau qui habitant in Seir et Moabitae qui
            morantur in Ar donec veniamus ad Iordanem et transeamus in terram quam Dominus Deus
            noster daturus est nobis</p>
          <p xml:id="deut2_30" n="30">noluitque Seon rex Esebon dare nobis transitum quia
            induraverat Dominus Deus tuus spiritum eius et obfirmaverat cor illius ut traderetur in
            manus tuas sicut nunc vides</p>
          <p xml:id="deut2_31" n="31">dixitque Dominus ad me ecce coepi tradere tibi Seon et terram
            eius incipe possidere eam</p>
          <p xml:id="deut2_32" n="32">egressusque est Seon obviam nobis cum omni populo suo ad
            proelium in Iesa</p>
          <p xml:id="deut2_33" n="33">et tradidit eum Dominus Deus noster nobis percussimusque eum
            cum filiis et omni populo suo</p>
          <p xml:id="deut2_34" n="34">cunctasque urbes in tempore illo cepimus interfectis
            habitatoribus earum viris ac mulieribus et parvulis non reliquimus in eis quicquam</p>
          <p xml:id="deut2_35" n="35">absque iumentis quae in partem venere praedantium et spoliis
            urbium quas cepimus</p>
          <p xml:id="deut2_36" n="36">ab Aroer quae est super ripam torrentis Arnon oppido quod in
            valle situm est usque Galaad non fuit vicus et civitas quae nostras effugeret manus
            omnes tradidit Dominus Deus noster nobis</p>
          <p xml:id="deut2_37" n="37">absque terra filiorum Ammon ad quam non accessimus et cunctis
            quae adiacent torrenti Ieboc et urbibus montanis universisque locis a quibus nos
            prohibuit Dominus Deus noster</p>
        </div>
        <div xml:id="bible-deut3" n="3">
          <head>Caput 3</head>
          <p xml:id="deut3_1" n="1">itaque conversi ascendimus per iter Basan egressusque est Og rex
            Basan in occursum nobis cum populo suo ad bellandum in Edrai</p>
          <p xml:id="deut3_2" n="2">dixitque Dominus ad me ne timeas eum quia in manu tua traditus
            est cum omni populo ac terra sua faciesque ei sicut fecisti Seon regi Amorreorum qui
            habitavit in Esebon</p>
          <p xml:id="deut3_3" n="3">tradidit ergo Dominus Deus noster in manibus nostris etiam Og
            regem Basan et universum populum eius percussimusque eos usque ad internicionem</p>
          <p xml:id="deut3_4" n="4">vastantes cunctas civitates illius uno tempore non fuit oppidum
            quod nos effugeret sexaginta urbes omnem regionem Argob regni Og in Basan</p>
          <p xml:id="deut3_5" n="5">cunctae urbes erant munitae muris altissimis portisque et
            vectibus absque oppidis innumeris quae non habebant muros</p>
          <p xml:id="deut3_6" n="6">et delevimus eos sicut feceramus Seon regi Esebon disperdentes
            omnem civitatem virosque ac mulieres et parvulos</p>
          <p xml:id="deut3_7" n="7">iumenta autem et spolia urbium diripuimus</p>
          <p xml:id="deut3_8" n="8">tulimusque illo in tempore terram de manu duorum regum
            Amorreorum qui erant trans Iordanem a torrente Arnon usque ad montem Hermon</p>
          <p xml:id="deut3_9" n="9">quem Sidonii Sarion vocant et Amorrei Sanir</p>
          <p xml:id="deut3_10" n="10">omnes civitates quae sitae sunt in planitie et universam
            terram Galaad et Basan usque Selcha et Edrai civitates regni Og in Basan</p>
          <p xml:id="deut3_11" n="11">solus quippe Og rex Basan restiterat de stirpe gigantum
            monstratur lectus eius ferreus qui est in Rabbath filiorum Ammon novem cubitos habens
            longitudinis et quattuor latitudinis ad mensuram cubiti virilis manus</p>
          <p xml:id="deut3_12" n="12">terramque possedimus in tempore illo ab Aroer quae est super
            ripam torrentis Arnon usque ad mediam partem montis Galaad et civitates illius dedi
            Ruben et Gad</p>
          <p xml:id="deut3_13" n="13">reliquam autem partem Galaad et omnem Basan regni Og tradidi
            mediae tribui Manasse omnem regionem Argob cuncta Basan vocatur terra gigantum</p>
          <p xml:id="deut3_14" n="14">Iair filius Manasse possedit omnem regionem Argob usque ad
            terminos Gesuri et Machathi vocavitque ex nomine suo Basan Avothiair id est villas Iair
            usque in praesentem diem</p>
          <p xml:id="deut3_15" n="15">Machir quoque dedi Galaad</p>
          <p xml:id="deut3_16" n="16">et tribubus Ruben et Gad dedi terram Galaad usque ad torrentem
            Arnon medium torrentis et finium usque ad torrentem Ieboc qui est terminus filiorum
            Ammon</p>
          <p xml:id="deut3_17" n="17">et planitiem solitudinis atque Iordanem et terminos Chenereth
            usque ad mare Deserti quod est Salsissimum ad radices montis Phasga contra orientem</p>
          <p xml:id="deut3_18" n="18">praecepique vobis in tempore illo dicens Dominus Deus vester
            dat vobis terram hanc in hereditatem expediti praecedite fratres vestros filios Israhel
            omnes viri robusti</p>
          <p xml:id="deut3_19" n="19">absque uxoribus et parvulis ac iumentis novi enim quod plura
            habeatis pecora et in urbibus remanere debebunt quas tradidi vobis</p>
          <p xml:id="deut3_20" n="20">donec requiem tribuat Dominus fratribus vestris sicut vobis
            tribuit et possideant etiam ipsi terram quam daturus est eis trans Iordanem tunc
            revertetur unusquisque in possessionem suam quam dedi vobis</p>
          <p xml:id="deut3_21" n="21">Iosue quoque in tempore illo praecepi dicens oculi tui
            viderunt quae fecit Dominus Deus vester duobus his regibus sic faciet omnibus regnis ad
            quae transiturus es</p>
          <p xml:id="deut3_22" n="22">ne timeas eos Dominus enim Deus vester pugnabit pro vobis</p>
          <p xml:id="deut3_23" n="23">precatusque sum Dominum in tempore illo dicens</p>
          <p xml:id="deut3_24" n="24">Domine Deus tu coepisti ostendere servo tuo magnitudinem tuam
            manumque fortissimam neque enim est alius Deus vel in caelo vel in terra qui possit
            facere opera tua et conparari fortitudini tuae</p>
          <p xml:id="deut3_25" n="25">transibo igitur et videbo terram hanc optimam trans Iordanem
            et montem istum egregium et Libanum</p>
          <p xml:id="deut3_26" n="26">iratusque est Dominus mihi propter vos nec exaudivit me sed
            dixit mihi sufficit tibi nequaquam ultra loquaris de hac re ad me</p>
          <p xml:id="deut3_27" n="27">ascende cacumen Phasgae et oculos tuos circumfer ad occidentem
            et aquilonem austrumque et orientem et aspice nec enim transibis Iordanem istum</p>
          <p xml:id="deut3_28" n="28">praecipe Iosue et corrobora eum atque conforta quia ipse
            praecedet populum istum et dividet eis terram quam visurus es</p>
          <p xml:id="deut3_29" n="29">mansimusque in valle contra fanum Phogor</p>
        </div>
        <div xml:id="bible-deut4" n="4">
          <head>Caput 4</head>
          <p xml:id="deut4_1" n="1">et nunc Israhel audi praecepta et iudicia quae ego doceo te ut
            faciens ea vivas et ingrediens possideas terram quam Dominus Deus patrum vestrorum
            daturus est vobis</p>
          <p xml:id="deut4_2" n="2">non addetis ad verbum quod vobis loquor neque auferetis ex eo
            custodite mandata Domini Dei vestri quae ego praecipio vobis</p>
          <p xml:id="deut4_3" n="3">oculi vestri viderunt omnia quae fecit Dominus contra Beelphegor
            quomodo contriverit omnes cultores eius de medio vestri</p>
          <p xml:id="deut4_4" n="4">vos autem qui adheretis Domino Deo vestro vivitis universi usque
            in praesentem diem</p>
          <p xml:id="deut4_5" n="5">scitis quod docuerim vos praecepta atque iustitias sicut
            mandavit mihi Dominus Deus meus sic facietis ea in terra quam possessuri estis</p>
          <p xml:id="deut4_6" n="6">et observabitis et implebitis opere haec est enim vestra
            sapientia et intellectus coram populis ut audientes universa praecepta haec dicant en
            populus sapiens et intellegens gens magna</p>
          <p xml:id="deut4_7" n="7">nec est alia natio tam grandis quae habeat deos adpropinquantes
            sibi sicut Dominus Deus noster adest cunctis obsecrationibus nostris</p>
          <p xml:id="deut4_8" n="8">quae est enim alia gens sic inclita ut habeat caerimonias
            iustaque iudicia et universam legem quam ego proponam hodie ante oculos vestros</p>
          <p xml:id="deut4_9" n="9">custodi igitur temet ipsum et animam tuam sollicite ne
            obliviscaris verborum quae viderunt oculi tui et ne excedant de corde tuo cunctis diebus
            vitae tuae docebis ea filios ac nepotes tuos</p>
          <p xml:id="deut4_10" n="10">diem in quo stetisti coram Domino Deo tuo in Horeb quando
            Dominus locutus est mihi dicens congrega ad me populum ut audiat sermones meos et discat
            timere me omni tempore quo vivit in terra doceantque filios suos</p>
          <p xml:id="deut4_11" n="11">et accessistis ad radices montis qui ardebat usque ad caelum
            erantque in eo tenebrae nubes et caligo</p>
          <p xml:id="deut4_12" n="12">locutusque est Dominus ad vos de medio ignis vocem verborum
            eius audistis et formam penitus non vidistis</p>
          <p xml:id="deut4_13" n="13">et ostendit vobis pactum suum quod praecepit ut faceretis et
            decem verba quae scripsit in duabus tabulis lapideis</p>
          <p xml:id="deut4_14" n="14">mihique mandavit in illo tempore ut docerem vos caerimonias et
            iudicia quae facere deberetis in terra quam possessuri estis</p>
          <p xml:id="deut4_15" n="15">custodite igitur sollicite animas vestras non vidistis aliquam
            similitudinem in die qua locutus est Dominus vobis in Horeb de medio ignis</p>
          <p xml:id="deut4_16" n="16">ne forte decepti faciatis vobis sculptam similitudinem aut
            imaginem masculi vel feminae</p>
          <p xml:id="deut4_17" n="17">similitudinem omnium iumentorum quae sunt super terram vel
            avium sub caelo volantium</p>
          <p xml:id="deut4_18" n="18">atque reptilium quae moventur in terra sive piscium qui sub
            terra morantur in aquis</p>
          <p xml:id="deut4_19" n="19">ne forte oculis elevatis ad caelum videas solem et lunam et
            omnia astra caeli et errore deceptus adores ea et colas quae creavit Dominus Deus tuus
            in ministerium cunctis gentibus quae sub caelo sunt</p>
          <p xml:id="deut4_20" n="20">vos autem tulit Dominus et eduxit de fornace ferrea Aegypti ut
            haberet populum hereditarium sicut est in praesenti die</p>
          <p xml:id="deut4_21" n="21">iratusque est Dominus contra me propter sermones vestros et
            iuravit ut non transirem Iordanem nec ingrederer terram optimam quam daturus est
            vobis</p>
          <p xml:id="deut4_22" n="22">ecce morior in hac humo non transibo Iordanem vos transibitis
            et possidebitis terram egregiam</p>
          <p xml:id="deut4_23" n="23">cave nequando obliviscaris pacti Domini Dei tui quod pepigit
            tecum et facias tibi sculptam similitudinem eorum quae fieri Dominus prohibuit</p>
          <p xml:id="deut4_24" n="24">quia Dominus Deus tuus ignis consumens est Deus aemulator</p>
          <p xml:id="deut4_25" n="25">si genueritis filios ac nepotes et morati fueritis in terra
            deceptique feceritis vobis aliquam similitudinem patrantes malum coram Domino Deo vestro
            ut eum ad iracundiam provocetis</p>
          <p xml:id="deut4_26" n="26">testes invoco hodie caelum et terram cito perituros vos esse
            de terra quam transito Iordane possessuri estis non habitabitis in ea longo tempore sed
            delebit vos Dominus</p>
          <p xml:id="deut4_27" n="27">atque disperget in omnes gentes et remanebitis pauci in
            nationibus ad quas vos ducturus est Dominus</p>
          <p xml:id="deut4_28" n="28">ibique servietis diis qui hominum manu fabricati sunt ligno et
            lapidi qui non vident non audiunt non comedunt non odorantur</p>
          <p xml:id="deut4_29" n="29">cumque quaesieris ibi Dominum Deum tuum invenies eum si tamen
            toto corde quaesieris et tota tribulatione animae tuae</p>
          <p xml:id="deut4_30" n="30">postquam te invenerint omnia quae praedicta sunt novissimo
            tempore reverteris ad Dominum Deum tuum et audies vocem eius</p>
          <p xml:id="deut4_31" n="31">quia Deus misericors Dominus Deus tuus est non dimittet te nec
            omnino delebit neque obliviscetur pacti in quo iuravit patribus tuis</p>
          <p xml:id="deut4_32" n="32">interroga de diebus antiquis qui fuerunt ante te ex die quo
            creavit Deus hominem super terram a summo caeli usque ad summum eius si facta est
            aliquando huiuscemodi res aut umquam cognitum est</p>
          <p xml:id="deut4_33" n="33">ut audiret populus vocem Dei loquentis de medio ignis sicut tu
            audisti et vixisti</p>
          <p xml:id="deut4_34" n="34">si fecit Deus ut ingrederetur et tolleret sibi gentem de medio
            nationum per temptationes signa atque portenta per pugnam et robustam manum extentumque
            brachium et horribiles visiones iuxta omnia quae fecit pro vobis Dominus Deus vester in
            Aegypto videntibus oculis tuis</p>
          <p xml:id="deut4_35" n="35">ut scires quoniam Dominus ipse est Deus et non est alius
            praeter unum</p>
          <p xml:id="deut4_36" n="36">de caelo te fecit audire vocem suam ut doceret te et in terra
            ostendit tibi ignem suum maximum et audisti verba illius de medio ignis</p>
          <p xml:id="deut4_37" n="37">quia dilexit patres tuos et elegit semen eorum post eos
            eduxitque te praecedens in virtute sua magna ex Aegypto</p>
          <p xml:id="deut4_38" n="38">ut deleret nationes maximas et fortiores te in introitu tuo et
            introduceret te daretque tibi terram earum in possessionem sicut cernis in praesenti
            die</p>
          <p xml:id="deut4_39" n="39">scito ergo hodie et cogitato in corde tuo quod Dominus ipse
            sit Deus in caelo sursum et in terra deorsum et non sit alius</p>
          <p xml:id="deut4_40" n="40">custodi praecepta eius atque mandata quae ego praecipio tibi
            ut bene sit tibi et filiis tuis post te et permaneas multo tempore super terram quam
            Dominus Deus tuus daturus est tibi</p>
          <p xml:id="deut4_41" n="41">tunc separavit Moses tres civitates trans Iordanem ad
            orientalem plagam</p>
          <p xml:id="deut4_42" n="42">ut confugiat ad eas qui occiderit nolens proximum suum nec
            fuerit inimicus ante unum et alterum diem et ad harum aliquam urbium possit evadere</p>
          <p xml:id="deut4_43" n="43">Bosor in solitudine quae sita est in terra campestri de tribu
            Ruben et Ramoth in Galaad quae est in tribu Gad et Golam in Basan quae est in tribu
            Manasse</p>
          <p xml:id="deut4_44" n="44">ista est lex quam proposuit Moses coram filiis Israhel</p>
          <p xml:id="deut4_45" n="45">et haec testimonia et caerimoniae atque iudicia quae locutus
            est ad filios Israhel quando egressi sunt de Aegypto</p>
          <p xml:id="deut4_46" n="46">trans Iordanem in valle contra fanum Phogor in terra Seon
            regis Amorrei qui habitavit in Esebon quem percussit Moses filii quoque Israhel egressi
            ex Aegypto</p>
          <p xml:id="deut4_47" n="47">possederunt terram eius et terram Og regis Basan duorum regum
            Amorreorum qui erant trans Iordanem ad solis ortum</p>
          <p xml:id="deut4_48" n="48">ab Aroer quae sita est super ripam torrentis Arnon usque ad
            montem Sion qui est et Hermon</p>
          <p xml:id="deut4_49" n="49">omnem planitiem trans Iordanem ad orientalem plagam usque ad
            mare Solitudinis et usque ad radices montis Phasga</p>
        </div>
        <div xml:id="bible-deut5" n="5">
          <head>Caput 5</head>
          <p xml:id="deut5_1" n="1">vocavitque Moses omnem Israhelem et dixit ad eum audi Israhel
            caerimonias atque iudicia quae ego loquor in auribus vestris hodie discite ea et opere
            conplete</p>
          <p xml:id="deut5_2" n="2">Dominus Deus noster pepigit nobiscum foedus in Horeb</p>
          <p xml:id="deut5_3" n="3">non cum patribus nostris iniit pactum sed nobiscum qui
            inpraesentiarum sumus et vivimus</p>
          <p xml:id="deut5_4" n="4">facie ad faciem locutus est nobis in monte de medio ignis</p>
          <p xml:id="deut5_5" n="5">ego sequester et medius fui inter Dominum et vos in tempore illo
            ut adnuntiarem vobis verba eius timuistis enim ignem et non ascendistis in montem et
            ait</p>
          <p xml:id="deut5_6" n="6">ego Dominus Deus tuus qui eduxi te de terra Aegypti de domo
            servitutis</p>
          <p xml:id="deut5_7" n="7">non habebis deos alienos in conspectu meo</p>
          <p xml:id="deut5_8" n="8">non facies tibi sculptile nec similitudinem omnium quae in caelo
            sunt desuper et quae in terra deorsum et quae versantur in aquis sub terra</p>
          <p xml:id="deut5_9" n="9">non adorabis ea et non coles ego enim sum Dominus Deus tuus Deus
            aemulator reddens iniquitatem patrum super filios in tertiam et quartam generationem his
            qui oderunt me</p>
          <p xml:id="deut5_10" n="10">et faciens misericordiam in multa milia diligentibus me et
            custodientibus praecepta mea</p>
          <p xml:id="deut5_11" n="11">non usurpabis nomen Domini Dei tui frustra quia non erit
            inpunitus qui super re vana nomen eius adsumpserit</p>
          <p xml:id="deut5_12" n="12">observa diem sabbati ut sanctifices eum sicut praecepit tibi
            Dominus Deus tuus</p>
          <p xml:id="deut5_13" n="13">sex diebus operaberis et facies omnia opera tua</p>
          <p xml:id="deut5_14" n="14">septimus dies sabbati est id est requies Domini Dei tui non
            facies in eo quicquam operis tu et filius tuus et filia servus et ancilla et bos et
            asinus et omne iumentum tuum et peregrinus qui est intra portas tuas ut requiescat
            servus et ancilla tua sicut et tu</p>
          <p xml:id="deut5_15" n="15">memento quod et ipse servieris in Aegypto et eduxerit te inde
            Dominus Deus tuus in manu forti et brachio extento idcirco praecepit tibi ut observares
            diem sabbati</p>
          <p xml:id="deut5_16" n="16">honora patrem tuum et matrem sicut praecepit tibi Dominus Deus
            tuus ut longo vivas tempore et bene sit tibi in terra quam Dominus Deus tuus daturus est
            tibi</p>
          <p xml:id="deut5_17" n="17">non occides</p>
          <p xml:id="deut5_18" n="18">neque moechaberis</p>
          <p xml:id="deut5_19" n="19">furtumque non facies</p>
          <p xml:id="deut5_20" n="20">nec loqueris contra proximum tuum falsum testimonium</p>
          <p xml:id="deut5_21" n="21">non concupisces uxorem proximi tui non domum non agrum non
            servum non ancillam non bovem non asinum et universa quae illius sunt</p>
          <p xml:id="deut5_22" n="22">haec verba locutus est Dominus ad omnem multitudinem vestram
            in monte de medio ignis et nubis et caliginis voce magna nihil addens amplius et
            scripsit ea in duabus tabulis lapideis quas tradidit mihi</p>
          <p xml:id="deut5_23" n="23">vos autem postquam audistis vocem de medio tenebrarum et
            montem ardere vidistis accessistis ad me omnes principes tribuum et maiores natu atque
            dixistis</p>
          <p xml:id="deut5_24" n="24">ecce ostendit nobis Dominus Deus noster maiestatem et
            magnitudinem suam vocem eius audivimus de medio ignis et probavimus hodie quod loquente
            Deo cum homine vixerit homo</p>
          <p xml:id="deut5_25" n="25">cur ergo morimur et devorabit nos ignis hic maximus si enim
            audierimus ultra vocem Domini Dei nostri moriemur</p>
          <p xml:id="deut5_26" n="26">quid est omnis caro ut audiat vocem Dei viventis qui de medio
            ignis loquitur sicut nos audivimus et possit vivere</p>
          <p xml:id="deut5_27" n="27">tu magis accede et audi cuncta quae dixerit Dominus Deus
            noster tibi loquerisque ad nos et nos audientes faciemus ea</p>
          <p xml:id="deut5_28" n="28">quod cum audisset Dominus ait ad me audivi vocem verborum
            populi huius quae locuti sunt tibi bene omnia sunt locuti</p>
          <p xml:id="deut5_29" n="29">quis det talem eos habere mentem ut timeant me et custodiant
            universa mandata mea in omni tempore ut bene sit eis et filiis eorum in sempiternum</p>
          <p xml:id="deut5_30" n="30">vade et dic eis revertimini in tentoria vestra</p>
          <p xml:id="deut5_31" n="31">tu vero hic sta mecum et loquar tibi omnia mandata et
            caerimonias atque iudicia quae docebis eos ut faciant ea in terra quam dabo illis in
            possessionem</p>
          <p xml:id="deut5_32" n="32">custodite igitur et facite quae praecepit Dominus Deus vobis
            non declinabitis neque ad dextram neque ad sinistram</p>
          <p xml:id="deut5_33" n="33">sed per viam quam praecepit Dominus Deus vester ambulabitis ut
            vivatis et bene sit vobis et protelentur dies in terra possessionis vestrae</p>
        </div>
        <div xml:id="bible-deut6" n="6">
          <head>Caput 6</head>
          <p xml:id="deut6_1" n="1">haec sunt praecepta et caerimoniae atque iudicia quae mandavit
            Dominus Deus vester ut docerem vos et faciatis ea in terra ad quam transgredimini
            possidendam</p>
          <p xml:id="deut6_2" n="2">ut timeas Dominum Deum tuum et custodias omnia mandata et
            praecepta eius quae ego praecipio tibi et filiis ac nepotibus tuis cunctis diebus vitae
            tuae ut prolongentur dies tui</p>
          <p xml:id="deut6_3" n="3">audi Israhel et observa ut facias et bene sit tibi et
            multipliceris amplius sicut pollicitus est Dominus Deus patrum tuorum tibi terram lacte
            et melle manantem</p>
          <p xml:id="deut6_4" n="4">audi Israhel Dominus Deus noster Dominus unus est</p>
          <p xml:id="deut6_5" n="5">diliges Dominum Deum tuum ex toto corde tuo et ex tota anima tua
            et ex tota fortitudine tua</p>
          <p xml:id="deut6_6" n="6">eruntque verba haec quae ego praecipio tibi hodie in corde
            tuo</p>
          <p xml:id="deut6_7" n="7">et narrabis ea filiis tuis et meditaberis sedens in domo tua et
            ambulans in itinere dormiens atque consurgens</p>
          <p xml:id="deut6_8" n="8">et ligabis ea quasi signum in manu tua eruntque et movebuntur
            inter oculos tuos</p>
          <p xml:id="deut6_9" n="9">scribesque ea in limine et ostiis domus tuae</p>
          <p xml:id="deut6_10" n="10">cumque introduxerit te Dominus Deus tuus in terram pro qua
            iuravit patribus tuis Abraham Isaac et Iacob et dederit tibi civitates magnas et optimas
            quas non aedificasti</p>
          <p xml:id="deut6_11" n="11">domos plenas cunctarum opum quas non extruxisti cisternas quas
            non fodisti vineta et oliveta quae non plantasti</p>
          <p xml:id="deut6_12" n="12">et comederis et saturatus fueris</p>
          <p xml:id="deut6_13" n="13">cave diligenter ne obliviscaris Domini qui eduxit te de terra
            Aegypti de domo servitutis Dominum Deum tuum timebis et ipsi servies ac per nomen illius
            iurabis</p>
          <p xml:id="deut6_14" n="14">non ibitis post deos alienos cunctarum gentium quae in
            circuitu vestro sunt</p>
          <p xml:id="deut6_15" n="15">quoniam Deus aemulator Dominus Deus tuus in medio tui nequando
            irascatur furor Domini Dei tui contra te et auferat te de superficie terrae</p>
          <p xml:id="deut6_16" n="16">non temptabis Dominum Deum tuum sicut temptasti in loco
            temptationis</p>
          <p xml:id="deut6_17" n="17">custodi praecepta Domini Dei tui ac testimonia et caerimonias
            quas praecepit tibi</p>
          <p xml:id="deut6_18" n="18">et fac quod placitum est et bonum in conspectu Domini ut bene
            sit tibi et ingressus possideas terram optimam de qua iuravit Dominus patribus tuis</p>
          <p xml:id="deut6_19" n="19">ut deleret omnes inimicos tuos coram te sicut locutus est</p>
          <p xml:id="deut6_20" n="20">cum interrogaverit te filius tuus cras dicens quid sibi volunt
            testimonia haec et caerimoniae atque iudicia quae praecepit Dominus Deus noster
            nobis</p>
          <p xml:id="deut6_21" n="21">dices ei servi eramus Pharaonis in Aegypto et eduxit nos
            Dominus de Aegypto in manu forti</p>
          <p xml:id="deut6_22" n="22">fecitque signa atque prodigia magna et pessima in Aegypto
            contra Pharaonem et omnem domum illius in conspectu nostro</p>
          <p xml:id="deut6_23" n="23">et eduxit nos inde ut introductis daret terram super qua
            iuravit patribus nostris</p>
          <p xml:id="deut6_24" n="24">praecepitque nobis Dominus ut faciamus omnia legitima haec et
            timeamus Dominum Deum nostrum et bene sit nobis cunctis diebus vitae nostrae sicut est
            hodie</p>
          <p xml:id="deut6_25" n="25">eritque nostri misericors si custodierimus et fecerimus omnia
            praecepta eius coram Domino Deo nostro sicut mandavit nobis</p>
        </div>
        <div xml:id="bible-deut7" n="7">
          <head>Caput 7</head>
          <p xml:id="deut7_1" n="1">cum introduxerit te Dominus Deus tuus in terram quam possessurus
            ingredieris et deleverit gentes multas coram te Hettheum et Gergeseum et Amorreum
            Chananeum et Ferezeum et Eveum et Iebuseum septem gentes multo maioris numeri quam tu es
            et robustiores te</p>
          <p xml:id="deut7_2" n="2">tradideritque eas Dominus Deus tuus tibi percuties eas usque ad
            internicionem non inibis cum eis foedus nec misereberis earum</p>
          <p xml:id="deut7_3" n="3">neque sociabis cum eis coniugia filiam tuam non dabis filio eius
            nec filiam illius accipies filio tuo</p>
          <p xml:id="deut7_4" n="4">quia seducet filium tuum ne sequatur me et ut magis serviat diis
            alienis irasceturque furor Domini et delebit te cito</p>
          <p xml:id="deut7_5" n="5">quin potius haec facietis eis aras eorum subvertite confringite
            statuas lucosque succidite et sculptilia conburite</p>
          <p xml:id="deut7_6" n="6">quia populus sanctus es Domino Deo tuo te elegit Dominus Deus
            tuus ut sis ei populus peculiaris de cunctis populis qui sunt super terram</p>
          <p xml:id="deut7_7" n="7">non quia cunctas gentes numero vincebatis vobis iunctus est
            Dominus et elegit vos cum omnibus sitis populis pauciores</p>
          <p xml:id="deut7_8" n="8">sed quia dilexit vos Dominus et custodivit iuramentum quod
            iuravit patribus vestris eduxitque vos in manu forti et redemit de domo servitutis de
            manu Pharaonis regis Aegypti</p>
          <p xml:id="deut7_9" n="9">et scies quia Dominus Deus tuus ipse est Deus fortis et fidelis
            custodiens pactum et misericordiam diligentibus se et his qui custodiunt praecepta eius
            in mille generationes</p>
          <p xml:id="deut7_10" n="10">et reddens odientibus se statim ita ut disperdat eos et ultra
            non differat protinus eis restituens quod merentur</p>
          <p xml:id="deut7_11" n="11">custodi ergo praecepta et caerimonias atque iudicia quae ego
            mando tibi hodie ut facias</p>
          <p xml:id="deut7_12" n="12">si postquam audieris haec iudicia custodieris ea et feceris
            custodiet et Dominus Deus tuus tibi pactum et misericordiam quam iuravit patribus
            tuis</p>
          <p xml:id="deut7_13" n="13">et diliget te ac multiplicabit benedicetque fructui ventris
            tui et fructui terrae tuae frumento tuo atque vindemiae oleo et armentis gregibus ovium
            tuarum super terram pro qua iuravit patribus tuis ut daret eam tibi</p>
          <p xml:id="deut7_14" n="14">benedictus eris inter omnes populos non erit apud te sterilis
            utriusque sexus tam in hominibus quam in gregibus tuis</p>
          <p xml:id="deut7_15" n="15">auferet Dominus a te omnem languorem et infirmitates Aegypti
            pessimas quas novisti non inferet tibi sed cunctis hostibus tuis</p>
          <p xml:id="deut7_16" n="16">devorabis omnes populos quos Dominus Deus tuus daturus est
            tibi non parcet eis oculus tuus nec servies diis eorum ne sint in ruinam tui</p>
          <p xml:id="deut7_17" n="17">si dixeris in corde tuo plures sunt gentes istae quam ego
            quomodo potero delere eas</p>
          <p xml:id="deut7_18" n="18">noli metuere sed recordare quae fecerit Dominus Deus tuus
            Pharaoni et cunctis Aegyptiis</p>
          <p xml:id="deut7_19" n="19">plagas maximas quas viderunt oculi tui et signa atque portenta
            manumque robustam et extentum brachium ut educeret te Dominus Deus tuus sic faciet
            cunctis populis quos metuis</p>
          <p xml:id="deut7_20" n="20">insuper et crabrones mittet Dominus Deus tuus in eos donec
            deleat omnes atque disperdat qui te fugerint et latere potuerint</p>
          <p xml:id="deut7_21" n="21">non timebis eos quia Dominus Deus tuus in medio tui est Deus
            magnus et terribilis</p>
          <p xml:id="deut7_22" n="22">ipse consumet nationes has in conspectu tuo paulatim atque per
            partes non poteris delere eas pariter ne forte multiplicentur contra te bestiae
            terrae</p>
          <p xml:id="deut7_23" n="23">dabitque eos Dominus Deus tuus in conspectu tuo et interficiet
            illos donec penitus deleantur</p>
          <p xml:id="deut7_24" n="24">tradet reges eorum in manus tuas et disperdes nomina eorum sub
            caelo nullus poterit resistere tibi donec conteras eos</p>
          <p xml:id="deut7_25" n="25">sculptilia eorum igne conbures non concupisces argentum et
            aurum de quibus facta sunt neque adsumes ex eis tibi quicquam ne offendas propter ea
            quia abominatio est Domini Dei tui</p>
          <p xml:id="deut7_26" n="26">nec inferes quippiam ex idolo in domum tuam ne fias anathema
            sicut et illud est quasi spurcitiam detestaberis et velut inquinamentum ac sordes
            abominationi habebis quia anathema est</p>
        </div>
        <div xml:id="bible-deut8" n="8">
          <head>Caput 8</head>
          <p xml:id="deut8_1" n="1">omne mandatum quod ego praecipio tibi hodie cave diligenter ut
            facias ut possitis vivere et multiplicemini ingressique possideatis terram pro qua
            iuravit Dominus patribus vestris</p>
          <p xml:id="deut8_2" n="2">et recordaberis cuncti itineris per quod adduxit te Dominus Deus
            tuus quadraginta annis per desertum ut adfligeret te atque temptaret et nota fierent
            quae in tuo animo versabantur utrum custodires mandata illius an non</p>
          <p xml:id="deut8_3" n="3">adflixit te penuria et dedit tibi cibum manna quem ignorabas tu
            et patres tui ut ostenderet tibi quod non in solo pane vivat homo sed in omni verbo quod
            egreditur ex ore Domini</p>
          <p xml:id="deut8_4" n="4">vestimentum tuum quo operiebaris nequaquam vetustate defecit et
            pes tuus non est subtritus en quadragesimus annus est</p>
          <p xml:id="deut8_5" n="5">ut recogites in corde tuo quia sicut erudit homo filium suum sic
            Dominus Deus tuus erudivit te</p>
          <p xml:id="deut8_6" n="6">ut custodias mandata Domini Dei tui et ambules in viis eius et
            timeas eum</p>
          <p xml:id="deut8_7" n="7">Dominus enim Deus tuus introducet te in terram bonam terram
            rivorum aquarumque et fontium in cuius campis et montibus erumpunt fluviorum abyssi</p>
          <p xml:id="deut8_8" n="8">terram frumenti hordei vinearum in qua ficus et mala granata et
            oliveta nascuntur terram olei ac mellis</p>
          <p xml:id="deut8_9" n="9">ubi absque ulla penuria comedes panem tuum et rerum omnium
            abundantia perfrueris cuius lapides ferrum sunt et de montibus eius aeris metalla
            fodiuntur</p>
          <p xml:id="deut8_10" n="10">ut cum comederis et satiatus fueris benedicas Domino Deo tuo
            pro terra optima quam dedit tibi</p>
          <p xml:id="deut8_11" n="11">observa et cave nequando obliviscaris Domini Dei tui et
            neglegas mandata eius atque iudicia et caerimonias quas ego praecipio tibi hodie</p>
          <p xml:id="deut8_12" n="12">ne postquam comederis et satiatus domos pulchras aedificaveris
            et habitaveris in eis</p>
          <p xml:id="deut8_13" n="13">habuerisque armenta et ovium greges argenti et auri
            cunctarumque rerum copiam</p>
          <p xml:id="deut8_14" n="14">elevetur cor tuum et non reminiscaris Domini Dei tui qui
            eduxit te de terra Aegypti de domo servitutis</p>
          <p xml:id="deut8_15" n="15">et ductor tuus fuit in solitudine magna atque terribili in qua
            erat serpens flatu adurens et scorpio ac dipsas et nullae omnino aquae qui eduxit rivos
            de petra durissima</p>
          <p xml:id="deut8_16" n="16">et cibavit te manna in solitudine quod nescierunt patres tui
            et postquam adflixit ac probavit ad extremum misertus est tui</p>
          <p xml:id="deut8_17" n="17">ne diceres in corde tuo fortitudo mea et robur manus meae haec
            mihi omnia praestiterunt</p>
          <p xml:id="deut8_18" n="18">sed recorderis Domini Dei tui quod ipse tibi vires praebuerit
            ut impleret pactum suum super quo iuravit patribus tuis sicut praesens indicat dies</p>
          <p xml:id="deut8_19" n="19">sin autem oblitus Domini Dei tui secutus fueris alienos deos
            coluerisque illos et adoraveris ecce nunc praedico tibi quod omnino dispereas</p>
          <p xml:id="deut8_20" n="20">sicut gentes quas delevit Dominus in introitu tuo ita et vos
            peribitis si inoboedientes fueritis voci Domini Dei vestri</p>
        </div>
        <div xml:id="bible-deut9" n="9">
          <head>Caput 9</head>
          <p xml:id="deut9_1" n="1">audi Israhel tu transgredieris hodie Iordanem ut possideas
            nationes maximas et fortiores te civitates ingentes et ad caelum usque muratas</p>
          <p xml:id="deut9_2" n="2">populum magnum atque sublimem filios Enacim quos ipse vidisti et
            audisti quibus nullus potest ex adverso resistere</p>
          <p xml:id="deut9_3" n="3">scies ergo hodie quod Dominus Deus tuus ipse transibit ante te
            ignis devorans atque consumens qui conterat eos et deleat atque disperdat ante faciem
            tuam velociter sicut locutus est tibi</p>
          <p xml:id="deut9_4" n="4">ne dicas in corde tuo cum deleverit eos Dominus Deus tuus in
            conspectu tuo propter iustitiam meam introduxit me Dominus ut terram hanc possiderem cum
            propter impietates suas istae deletae sint nationes</p>
          <p xml:id="deut9_5" n="5">neque enim propter iustitias tuas et aequitatem cordis tui
            ingredieris ut possideas terras eorum sed quia illae egerunt impie te introeunte deletae
            sunt et ut conpleret verbum suum Dominus quod sub iuramento pollicitus est patribus tuis
            Abraham Isaac et Iacob</p>
          <p xml:id="deut9_6" n="6">scito igitur quod non propter iustitias tuas Dominus Deus tuus
            dederit tibi terram hanc optimam in possessionem cum durissimae cervicis sis populus</p>
          <p xml:id="deut9_7" n="7">memento et ne obliviscaris quomodo ad iracundiam provocaveris
            Dominum Deum tuum in solitudine ex eo die quo es egressus ex Aegypto usque ad locum
            istum semper adversum Dominum contendisti</p>
          <p xml:id="deut9_8" n="8">nam et in Horeb provocasti eum et iratus delere te voluit</p>
          <p xml:id="deut9_9" n="9">quando ascendi in montem ut acciperem tabulas lapideas tabulas
            pacti quod pepigit vobiscum Dominus et perseveravi in monte quadraginta diebus ac
            noctibus panem non comedens et aquam non bibens</p>
          <p xml:id="deut9_10" n="10">deditque mihi Dominus duas tabulas lapideas scriptas digito
            Dei et continentes omnia verba quae vobis in monte locutus est de medio ignis quando
            contio populi congregata est</p>
          <p xml:id="deut9_11" n="11">cumque transissent quadraginta dies et totidem noctes dedit
            mihi Dominus duas tabulas lapideas tabulas foederis</p>
          <p xml:id="deut9_12" n="12">dixitque mihi surge et descende hinc cito quia populus tuus
            quos eduxisti de Aegypto deseruerunt velociter viam quam demonstrasti eis feceruntque
            sibi conflatile</p>
          <p xml:id="deut9_13" n="13">rursumque ait Dominus ad me cerno quod populus iste durae
            cervicis sit</p>
          <p xml:id="deut9_14" n="14">dimitte me ut conteram eum et deleam nomen eius sub caelo et
            constituam te super gentem quae hac maior et fortior sit</p>
          <p xml:id="deut9_15" n="15">cumque de monte ardente descenderem et duas tabulas foederis
            utraque tenerem manu</p>
          <p xml:id="deut9_16" n="16">vidissemque vos peccasse Domino Deo vestro et fecisse vobis
            vitulum conflatilem ac deseruisse velociter viam eius quam vobis ostenderat</p>
          <p xml:id="deut9_17" n="17">proieci tabulas de manibus meis confregique eas in conspectu
            vestro</p>
          <p xml:id="deut9_18" n="18">et procidi ante Dominum sicut prius quadraginta diebus et
            noctibus panem non comedens et aquam non bibens propter omnia peccata vestra quae
            gessistis contra Dominum et eum ad iracundiam provocastis</p>
          <p xml:id="deut9_19" n="19">timui enim indignationem et iram illius qua adversum vos
            concitatus delere vos voluit et exaudivit me Dominus etiam hac vice</p>
          <p xml:id="deut9_20" n="20">adversum Aaron quoque vehementer iratus voluit eum conterere
            et pro illo similiter deprecatus sum</p>
          <p xml:id="deut9_21" n="21">peccatum autem vestrum quod feceratis id est vitulum arripiens
            igne conbusi et in frusta comminuens omninoque in pulverem redigens proieci in torrentem
            qui de monte descendit</p>
          <p xml:id="deut9_22" n="22">in Incendio quoque et in Temptatione et in sepulchris
            Concupiscentiae provocastis Dominum</p>
          <p xml:id="deut9_23" n="23">et quando misit vos de Cadesbarne dicens ascendite et
            possidete terram quam dedi vobis et contempsistis imperium Domini Dei vestri et non
            credidistis ei neque vocem eius audire voluistis</p>
          <p xml:id="deut9_24" n="24">sed semper fuistis rebelles a die qua nosse vos coepi</p>
          <p xml:id="deut9_25" n="25">et iacui coram Domino quadraginta diebus ac noctibus quibus
            eum suppliciter deprecabar ne deleret vos ut fuerat comminatus</p>
          <p xml:id="deut9_26" n="26">et orans dixi Domine Deus ne disperdas populum tuum et
            hereditatem tuam quam redemisti in magnitudine tua quos eduxisti de Aegypto in manu
            forti</p>
          <p xml:id="deut9_27" n="27">recordare servorum tuorum Abraham Isaac et Iacob ne aspicias
            duritiam populi huius et impietatem atque peccatum</p>
          <p xml:id="deut9_28" n="28">ne forte dicant habitatores terrae de qua eduxisti nos non
            poterat Dominus introducere eos in terram quam pollicitus est eis et oderat illos
            idcirco eduxit ut interficeret eos in solitudine</p>
          <p xml:id="deut9_29" n="29">qui sunt populus tuus et hereditas tua quos eduxisti in
            fortitudine tua magna et in brachio tuo extento</p>
        </div>
        <div xml:id="bible-deut10" n="10">
          <head>Caput 10</head>
          <p xml:id="deut10_1" n="1">in tempore illo dixit Dominus ad me dola tibi duas tabulas
            lapideas sicut priores fuerunt et ascende ad me in montem faciesque arcam ligneam</p>
          <p xml:id="deut10_2" n="2">et scribam in tabulis verba quae fuerunt in his quas ante
            confregisti ponesque eas in arca</p>
          <p xml:id="deut10_3" n="3">feci igitur arcam de lignis setthim cumque dolassem duas
            tabulas lapideas instar priorum ascendi in montem habens eas in manibus</p>
          <p xml:id="deut10_4" n="4">scripsitque in tabulis iuxta id quod prius scripserat verba
            decem quae locutus est Dominus ad vos in monte de medio ignis quando populus congregatus
            est et dedit eas mihi</p>
          <p xml:id="deut10_5" n="5">reversusque de monte descendi et posui tabulas in arcam quam
            feceram quae hucusque ibi sunt sicut mihi praecepit Dominus</p>
          <p xml:id="deut10_6" n="6">filii autem Israhel castra moverunt ex Beroth filiorum Iacan in
            Musera ubi Aaron mortuus ac sepultus est pro quo sacerdotio functus est filius eius
            Eleazar</p>
          <p xml:id="deut10_7" n="7">inde venerunt in Gadgad de quo loco profecti castrametati sunt
            in Ietabatha in terra aquarum atque torrentium</p>
          <p xml:id="deut10_8" n="8">eo tempore separavit tribum Levi ut portaret arcam foederis
            Domini et staret coram eo in ministerio ac benediceret in nomine illius usque in
            praesentem diem</p>
          <p xml:id="deut10_9" n="9">quam ob rem non habuit Levi partem neque possessionem cum
            fratribus suis quia ipse Dominus possessio eius est sicut promisit ei Dominus Deus
            tuus</p>
          <p xml:id="deut10_10" n="10">ego autem steti in monte sicut prius quadraginta diebus ac
            noctibus exaudivitque me Dominus etiam hac vice et te perdere noluit</p>
          <p xml:id="deut10_11" n="11">dixitque mihi vade et praecede populum ut ingrediatur et
            possideat terram quam iuravi patribus eorum ut traderem eis</p>
          <p xml:id="deut10_12" n="12">et nunc Israhel quid Dominus Deus tuus petit a te nisi ut
            timeas Dominum Deum tuum et ambules in viis eius et diligas eum ac servias Domino Deo
            tuo in toto corde tuo et in tota anima tua</p>
          <p xml:id="deut10_13" n="13">custodiasque mandata Domini et caerimonias eius quas ego
            hodie praecipio ut bene sit tibi</p>
          <p xml:id="deut10_14" n="14">en Domini Dei tui caelum est et caelum caeli terra et omnia
            quae in ea sunt</p>
          <p xml:id="deut10_15" n="15">et tamen patribus tuis conglutinatus est Dominus et amavit
            eos elegitque semen eorum post eos id est vos de cunctis gentibus sicut hodie
            conprobatur</p>
          <p xml:id="deut10_16" n="16">circumcidite igitur praeputium cordis vestri et cervicem
            vestram ne induretis amplius</p>
          <p xml:id="deut10_17" n="17">quia Dominus Deus vester ipse est Deus deorum et Dominus
            dominantium Deus magnus et potens et terribilis qui personam non accipit nec munera</p>
          <p xml:id="deut10_18" n="18">facit iudicium pupillo et viduae amat peregrinum et dat ei
            victum atque vestitum</p>
          <p xml:id="deut10_19" n="19">et vos ergo amate peregrinos quia et ipsi fuistis advenae in
            terra Aegypti</p>
          <p xml:id="deut10_20" n="20">Dominum Deum tuum timebis et ei servies ipsi adherebis
            iurabisque in nomine illius</p>
          <p xml:id="deut10_21" n="21">ipse est laus tua et Deus tuus qui fecit tibi haec magnalia
            et terribilia quae viderunt oculi tui</p>
          <p xml:id="deut10_22" n="22">in septuaginta animabus descenderunt patres tui in Aegyptum
            et ecce nunc multiplicavit te Dominus Deus tuus sicut astra caeli</p>
        </div>
        <div xml:id="bible-deut11" n="11">
          <head>Caput 11</head>
          <p xml:id="deut11_1" n="1">ama itaque Dominum Deum tuum et observa praecepta eius et
            caerimonias iudicia atque mandata omni tempore</p>
          <p xml:id="deut11_2" n="2">cognoscite hodie quae ignorant filii vestri qui non viderunt
            disciplinam Domini Dei vestri magnalia eius et robustam manum extentumque brachium</p>
          <p xml:id="deut11_3" n="3">signa et opera quae fecit in medio Aegypti Pharaoni regi et
            universae terrae eius</p>
          <p xml:id="deut11_4" n="4">omnique exercitui Aegyptiorum et equis ac curribus quomodo
            operuerint eos aquae Rubri maris cum vos persequerentur et deleverit eos Dominus usque
            in praesentem diem</p>
          <p xml:id="deut11_5" n="5">vobisque quae fecerit in solitudine donec veniretis ad hunc
            locum</p>
          <p xml:id="deut11_6" n="6">et Dathan atque Abiram filiis Heliab qui fuit filius Ruben quos
            aperto ore suo terra absorbuit cum domibus et tabernaculis et universa substantia eorum
            quam habebant in medio Israhelis</p>
          <p xml:id="deut11_7" n="7">oculi vestri viderunt omnia opera Domini magna quae fecit</p>
          <p xml:id="deut11_8" n="8">ut custodiatis universa mandata illius quae ego hodie praecipio
            vobis et possitis introire et possidere terram ad quam ingredimini</p>
          <p xml:id="deut11_9" n="9">multoque in ea vivatis tempore quam sub iuramento pollicitus
            est Dominus patribus vestris et semini eorum lacte et melle manantem</p>
          <p xml:id="deut11_10" n="10">terra enim ad quam ingredieris possidendam non est sicut
            terra Aegypti de qua existi ubi iacto semine in hortorum morem aquae ducuntur
            inriguae</p>
          <p xml:id="deut11_11" n="11">sed montuosa est et campestris de caelo expectans pluvias</p>
          <p xml:id="deut11_12" n="12">quam Dominus Deus tuus semper invisit et oculi illius in ea
            sunt a principio anni usque ad finem eius</p>
          <p xml:id="deut11_13" n="13">si ergo oboedieritis mandatis meis quae hodie praecipio vobis
            ut diligatis Dominum Deum vestrum et serviatis ei in toto corde vestro et in tota anima
            vestra</p>
          <p xml:id="deut11_14" n="14">dabo pluviam terrae vestrae temporivam et serotinam ut
            colligatis frumentum et vinum et oleum</p>
          <p xml:id="deut11_15" n="15">faenum ex agris ad pascenda iumenta et ut ipsi comedatis ac
            saturemini</p>
          <p xml:id="deut11_16" n="16">cavete ne forte decipiatur cor vestrum et recedatis a Domino
            serviatisque diis alienis et adoretis eos</p>
          <p xml:id="deut11_17" n="17">iratusque Dominus claudat caelum et pluviae non descendant
            nec terra det germen suum pereatisque velociter de terra optima quam Dominus daturus est
            vobis</p>
          <p xml:id="deut11_18" n="18">ponite haec verba mea in cordibus et in animis vestris et
            suspendite ea pro signo in manibus et inter vestros oculos conlocate</p>
          <p xml:id="deut11_19" n="19">docete filios vestros ut illa meditentur quando sederis in
            domo tua et ambulaveris in via et accubueris atque surrexeris</p>
          <p xml:id="deut11_20" n="20">scribes ea super postes et ianuas domus tuae</p>
          <p xml:id="deut11_21" n="21">ut multiplicentur dies tui et filiorum tuorum in terra quam
            iuravit Dominus patribus tuis ut daret eis quamdiu caelum inminet terrae</p>
          <p xml:id="deut11_22" n="22">si enim custodieritis mandata quae ego praecipio vobis et
            feceritis ea ut diligatis Dominum Deum vestrum et ambuletis in omnibus viis eius
            adherentes ei</p>
          <p xml:id="deut11_23" n="23">disperdet Dominus omnes gentes istas ante faciem vestram et
            possidebitis eas quae maiores et fortiores vobis sunt</p>
          <p xml:id="deut11_24" n="24">omnis locus quem calcaverit pes vester vester erit a deserto
            et Libano a flumine magno Eufraten usque ad mare occidentale erunt termini vestri</p>
          <p xml:id="deut11_25" n="25">nullus stabit contra vos terrorem vestrum et formidinem dabit
            Dominus Deus vester super omnem terram quam calcaturi estis sicut locutus est vobis</p>
          <p xml:id="deut11_26" n="26">en propono in conspectu vestro hodie benedictionem et
            maledictionem</p>
          <p xml:id="deut11_27" n="27">benedictionem si oboedieritis mandatis Domini Dei vestri quae
            ego praecipio vobis</p>
          <p xml:id="deut11_28" n="28">maledictionem si non audieritis mandata Domini Dei vestri sed
            recesseritis de via quam ego nunc ostendo vobis et ambulaveritis post deos alienos quos
            ignoratis</p>
          <p xml:id="deut11_29" n="29">cum introduxerit te Dominus Deus tuus in terram ad quam
            pergis habitandam pones benedictionem super montem Garizim maledictionem super montem
            Hebal</p>
          <p xml:id="deut11_30" n="30">qui sunt trans Iordanem post viam quae vergit ad solis
            occubitum in terra Chananei qui habitat in campestribus contra Galgalam quae est iuxta
            vallem tendentem et intrantem procul</p>
          <p xml:id="deut11_31" n="31">vos enim transibitis Iordanem ut possideatis terram quam
            Dominus Deus vester daturus est vobis et habeatis ac possideatis illam</p>
          <p xml:id="deut11_32" n="32">videte ergo ut impleatis caerimonias atque iudicia quae ego
            hodie ponam in conspectu vestro</p>
        </div>
        <div xml:id="bible-deut12" n="12">
          <head>Caput 12</head>
          <p xml:id="deut12_1" n="1">haec sunt praecepta atque iudicia quae facere debetis in terra
            quam Dominus Deus patrum tuorum daturus est tibi ut possideas eam cunctis diebus quibus
            super humum gradieris</p>
          <p xml:id="deut12_2" n="2">subvertite omnia loca in quibus coluerunt gentes quas
            possessuri estis deos suos super montes excelsos et colles et subter omne lignum
            frondosum</p>
          <p xml:id="deut12_3" n="3">dissipate aras earum et confringite statuas lucos igne
            conburite et idola comminuite disperdite nomina eorum de locis illis</p>
          <p xml:id="deut12_4" n="4">non facietis ita Domino Deo vestro</p>
          <p xml:id="deut12_5" n="5">sed ad locum quem elegerit Dominus Deus vester de cunctis
            tribubus vestris ut ponat nomen suum ibi et habitet in eo venietis</p>
          <p xml:id="deut12_6" n="6">et offeretis in illo loco holocausta et victimas vestras
            decimas et primitias manuum vestrarum et vota atque donaria primogenita boum et
            ovium</p>
          <p xml:id="deut12_7" n="7">et comedetis ibi in conspectu Domini Dei vestri ac laetabimini
            in cunctis ad quae miseritis manum vos et domus vestrae in quibus benedixerit vobis
            Dominus Deus vester</p>
          <p xml:id="deut12_8" n="8">non facietis ibi quae nos hic facimus hodie singuli quod sibi
            rectum videtur</p>
          <p xml:id="deut12_9" n="9">neque enim usque in praesens tempus venistis ad requiem et
            possessionem quam Dominus Deus daturus est vobis</p>
          <p xml:id="deut12_10" n="10">transibitis Iordanem et habitabitis in terram quam Dominus
            Deus vester daturus est vobis ut requiescatis a cunctis hostibus per circuitum et absque
            ullo timore habitetis</p>
          <p xml:id="deut12_11" n="11">in loco quem elegerit Dominus Deus vester ut sit nomen eius
            in eo illuc omnia quae praecipio conferetis holocausta et hostias ac decimas et
            primitias manuum vestrarum et quicquid praecipuum est in muneribus quae vovistis
            Domino</p>
          <p xml:id="deut12_12" n="12">ibi epulabimini coram Domino Deo vestro vos filii ac filiae
            vestrae famuli et famulae atque Levites qui in vestris urbibus commorantur neque enim
            habet aliam partem et possessionem inter vos</p>
          <p xml:id="deut12_13" n="13">cave ne offeras holocausta tua in omni loco quem videris</p>
          <p xml:id="deut12_14" n="14">sed in eo quem elegerit Dominus in una tribuum tuarum offeres
            hostias et facies quaecumque praecipio tibi</p>
          <p xml:id="deut12_15" n="15">sin autem comedere volueris et te esus carnium delectarit
            occide et comede iuxta benedictionem Domini Dei tui quam dedit tibi in urbibus tuis sive
            inmundum fuerit hoc est maculatum et debile sive mundum hoc est integrum et sine macula
            quod offerri licet sicut capream et cervum comedes</p>
          <p xml:id="deut12_16" n="16">absque esu dumtaxat sanguinis quod super terram quasi aquam
            effundes</p>
          <p xml:id="deut12_17" n="17">non poteris comedere in oppidis tuis decimam frumenti et vini
            et olei tui primogenita armentorum et pecorum et omnia quae voveris et sponte offerre
            volueris et primitias manuum tuarum</p>
          <p xml:id="deut12_18" n="18">sed coram Domino Deo tuo comedes ea in loco quem elegerit
            Dominus Deus tuus tu et filius tuus ac filia servus et famula atque Levites qui manet in
            urbibus tuis et laetaberis et reficieris coram Domino Deo tuo in cunctis ad quae
            extenderis manum tuam</p>
          <p xml:id="deut12_19" n="19">cave ne derelinquas Leviten omni tempore quo versaris in
            terra</p>
          <p xml:id="deut12_20" n="20">quando dilataverit Dominus Deus tuus terminos tuos sicut
            locutus est tibi et volueris vesci carnibus quas desiderat anima tua</p>
          <p xml:id="deut12_21" n="21">locus autem quem elegerit Dominus Deus tuus ut sit nomen eius
            ibi si procul fuerit occides de armentis et pecoribus quae habueris sicut praecepi tibi
            et comedes in oppidis tuis ut tibi placet</p>
          <p xml:id="deut12_22" n="22">sicut comeditur caprea et cervus ita vesceris eis et mundus
            et inmundus in commune vescentur</p>
          <p xml:id="deut12_23" n="23">hoc solum cave ne sanguinem comedas sanguis enim eorum pro
            anima est et idcirco non debes animam comedere cum carnibus</p>
          <p xml:id="deut12_24" n="24">sed super terram fundes quasi aquam</p>
          <p xml:id="deut12_25" n="25">ut sit tibi bene et filiis tuis post te cum feceris quod
            placet in conspectu Domini</p>
          <p xml:id="deut12_26" n="26">quae autem sanctificaveris et voveris Domino tolles et venies
            ad locum quem elegerit Dominus</p>
          <p xml:id="deut12_27" n="27">et offeres oblationes tuas carnem et sanguinem super altare
            Domini Dei tui sanguinem hostiarum fundes in altari carnibus autem ipse vesceris</p>
          <p xml:id="deut12_28" n="28">observa et audi omnia quae ego praecipio tibi ut bene sit
            tibi et filiis tuis post te in sempiternum cum feceris quod bonum est et placitum in
            conspectu Domini Dei tui</p>
          <p xml:id="deut12_29" n="29">quando disperderit Dominus Deus tuus ante faciem tuam gentes
            ad quas ingredieris possidendas et possederis eas atque habitaveris in terra earum</p>
          <p xml:id="deut12_30" n="30">cave ne imiteris eas postquam te fuerint introeunte subversae
            et requiras caerimonias earum dicens sicut coluerunt gentes istae deos suos ita et ego
            colam</p>
          <p xml:id="deut12_31" n="31">non facies similiter Domino Deo tuo omnes enim abominationes
            quas aversatur Dominus fecerunt diis suis offerentes filios et filias et conburentes
            igne</p>
          <p xml:id="deut12_32" n="32">quod praecipio tibi hoc tantum facito Domino nec addas
            quicquam nec minuas</p>
        </div>
        <div xml:id="bible-deut13" n="13">
          <head>Caput 13</head>
          <p xml:id="deut13_1" n="1">si surrexerit in medio tui prophetes aut qui somnium vidisse se
            dicat et praedixerit signum atque portentum</p>
          <p xml:id="deut13_2" n="2">et evenerit quod locutus est et dixerit tibi eamus et sequamur
            deos alienos quos ignoras et serviamus eis</p>
          <p xml:id="deut13_3" n="3">non audies verba prophetae illius aut somniatoris quia temptat
            vos Dominus Deus vester ut palam fiat utrum diligatis eum an non in toto corde et in
            tota anima vestra</p>
          <p xml:id="deut13_4" n="4">Dominum Deum vestrum sequimini et ipsum timete mandata illius
            custodite et audite vocem eius ipsi servietis et ipsi adherebitis</p>
          <p xml:id="deut13_5" n="5">propheta autem ille aut fictor somniorum interficietur quia
            locutus est ut vos averteret a Domino Deo vestro qui eduxit vos de terra Aegypti et
            redemit de domo servitutis ut errare te faceret de via quam tibi praecepit Dominus Deus
            tuus et auferes malum de medio tui</p>
          <p xml:id="deut13_6" n="6">si tibi voluerit persuadere frater tuus filius matris tuae aut
            filius tuus vel filia sive uxor quae est in sinu tuo aut amicus quem diligis ut animam
            tuam clam dicens eamus et serviamus diis alienis quos ignoras tu et patres tui</p>
          <p xml:id="deut13_7" n="7">cunctarum in circuitu gentium quae iuxta vel procul sunt ab
            initio usque ad finem terrae</p>
          <p xml:id="deut13_8" n="8">non adquiescas ei nec audias neque parcat ei oculus tuus ut
            miserearis et occultes eum</p>
          <p xml:id="deut13_9" n="9">sed statim interficies sit primum manus tua super eum et post
            te omnis populus mittat manum</p>
          <p xml:id="deut13_10" n="10">lapidibus obrutus necabitur quia voluit te abstrahere a
            Domino Deo tuo qui eduxit te de terra Aegypti de domo servitutis</p>
          <p xml:id="deut13_11" n="11">ut omnis Israhel audiens timeat et nequaquam ultra faciat
            quippiam huius rei simile</p>
          <p xml:id="deut13_12" n="12">si audieris in una urbium tuarum quas Dominus Deus tuus dabit
            tibi ad habitandum dicentes aliquos</p>
          <p xml:id="deut13_13" n="13">egressi sunt filii Belial de medio tui et averterunt
            habitatores urbis tuae atque dixerunt eamus et serviamus diis alienis quos ignoratis</p>
          <p xml:id="deut13_14" n="14">quaere sollicite et diligenter rei veritate perspecta si
            inveneris certum esse quod dicitur et abominationem hanc opere perpetratam</p>
          <p xml:id="deut13_15" n="15">statim percuties habitatores urbis illius in ore gladii et
            delebis eam omniaque quae in illa sunt usque ad pecora</p>
          <p xml:id="deut13_16" n="16">quicquid etiam supellectilis fuerit congregabis in medium
            platearum eius et cum ipsa civitate succendes ita ut universa consumas Domino Deo tuo et
            sit tumulus sempiternus non aedificabitur amplius</p>
          <p xml:id="deut13_17" n="17">et non adherebit de illo anathemate quicquam in manu tua ut
            avertatur Dominus ab ira furoris sui et misereatur tui multiplicetque te sicut iuravit
            patribus tuis</p>
          <p xml:id="deut13_18" n="18">quando audieris vocem Domini Dei tui custodiens omnia
            praecepta eius quae ego praecipio tibi hodie ut facias quod placitum est in conspectu
            Domini Dei tui</p>
        </div>
        <div xml:id="bible-deut14" n="14">
          <head>Caput 14</head>
          <p xml:id="deut14_1" n="1">filii estote Domini Dei vestri non vos incidetis nec facietis
            calvitium super mortuo</p>
          <p xml:id="deut14_2" n="2">quoniam populus sanctus es Domino Deo tuo et te elegit ut sis
            ei in populum peculiarem de cunctis gentibus quae sunt super terram</p>
          <p xml:id="deut14_3" n="3">ne comedatis quae inmunda sunt</p>
          <p xml:id="deut14_4" n="4">hoc est animal quod comedere debetis bovem et ovem et
            capram</p>
          <p xml:id="deut14_5" n="5">cervum capream bubalum tragelaphum pygargon orygem
            camelopardalum</p>
          <p xml:id="deut14_6" n="6">omne animal quod in duas partes ungulam findit et ruminat
            comedetis</p>
          <p xml:id="deut14_7" n="7">de his autem quae ruminant et ungulam non findunt haec comedere
            non debetis camelum leporem choerogyllium quia ruminant et non dividunt ungulam inmunda
            erunt vobis</p>
          <p xml:id="deut14_8" n="8">sus quoque quoniam dividit ungulam et non ruminat inmunda erit
            carnibus eorum non vescemini et cadavera non tangetis</p>
          <p xml:id="deut14_9" n="9">haec comedetis ex omnibus quae morantur in aquis quae habent
            pinnulas et squamas comedite</p>
          <p xml:id="deut14_10" n="10">quae absque pinnulis et squamis sunt ne comedatis quia
            inmunda sunt</p>
          <p xml:id="deut14_11" n="11">omnes aves mundas comedite</p>
          <p xml:id="deut14_12" n="12">inmundas ne comedatis aquilam scilicet et grypem et
            alietum</p>
          <p xml:id="deut14_13" n="13">ixon et vulturem ac milvum iuxta genus suum</p>
          <p xml:id="deut14_14" n="14">et omne corvini generis</p>
          <p xml:id="deut14_15" n="15">strutionem ac noctuam et larum atque accipitrem iuxta genus
            suum</p>
          <p xml:id="deut14_16" n="16">herodium et cycnum et ibin</p>
          <p xml:id="deut14_17" n="17">ac mergulum porphirionem et nycticoracem</p>
          <p xml:id="deut14_18" n="18">onocrotalum et charadrium singula in genere suo upupam quoque
            et vespertilionem</p>
          <p xml:id="deut14_19" n="19">et omne quod reptat et pinnulas habet inmundum erit nec
            comedetur</p>
          <p xml:id="deut14_20" n="20">omne quod mundum est comedite</p>
          <p xml:id="deut14_21" n="21">quicquid morticinum est ne vescamini ex eo peregrino qui
            intra portas tuas est da ut comedat aut vende ei quia tu populus sanctus Domini Dei tui
            es non coques hedum in lacte matris suae</p>
          <p xml:id="deut14_22" n="22">decimam partem separabis de cunctis frugibus tuis quae
            nascuntur in terra per annos singulos</p>
          <p xml:id="deut14_23" n="23">et comedes in conspectu Domini Dei tui in loco quem elegerit
            ut in eo nomen illius invocetur decimam frumenti tui et vini et olei et primogenita de
            armentis et ovibus tuis ut discas timere Dominum Deum tuum omni tempore</p>
          <p xml:id="deut14_24" n="24">cum autem longior fuerit via et locus quem elegerit Dominus
            Deus tuus tibique benedixerit nec potueris ad eum haec cuncta portare</p>
          <p xml:id="deut14_25" n="25">vendes omnia et in pretium rediges portabisque manu tua et
            proficisceris ad locum quem elegerit Dominus Deus tuus</p>
          <p xml:id="deut14_26" n="26">et emes ex eadem pecunia quicquid tibi placuerit sive ex
            armentis sive ex ovibus vinum quoque et siceram et omne quod desiderat anima tua et
            comedes coram Domino Deo tuo et epulaberis tu et domus tua</p>
          <p xml:id="deut14_27" n="27">et Levita qui intra portas tuas est cave ne derelinquas eum
            quia non habet aliam partem in possessione tua</p>
          <p xml:id="deut14_28" n="28">anno tertio separabis aliam decimam ex omnibus quae nascuntur
            tibi eo tempore et repones intra ianuas tuas</p>
          <p xml:id="deut14_29" n="29">venietque Levites qui aliam non habet partem nec possessionem
            tecum et peregrinus et pupillus ac vidua qui intra portas tuas sunt et comedent et
            saturabuntur ut benedicat tibi Dominus Deus tuus in cunctis operibus manuum tuarum quae
            feceris</p>
        </div>
        <div xml:id="bible-deut15" n="15">
          <head>Caput 15</head>
          <p xml:id="deut15_1" n="1">septimo anno facies remissionem</p>
          <p xml:id="deut15_2" n="2">quae hoc ordine celebrabitur cui debetur aliquid ab amico vel
            proximo ac fratre suo repetere non poterit quia annus remissionis est Domini</p>
          <p xml:id="deut15_3" n="3">a peregrino et advena exiges civem et propinquum repetendi non
            habes potestatem</p>
          <p xml:id="deut15_4" n="4">et omnino indigens et mendicus non erit inter vos ut benedicat
            tibi Dominus in terra quam traditurus est tibi in possessionem</p>
          <p xml:id="deut15_5" n="5">si tamen audieris vocem Domini Dei tui et custodieris universa
            quae iussit et quae ego hodie praecipio tibi benedicet tibi ut pollicitus est</p>
          <p xml:id="deut15_6" n="6">fenerabis gentibus multis et ipse a nullo accipies mutuum
            dominaberis nationibus plurimis et tui nemo dominabitur</p>
          <p xml:id="deut15_7" n="7">si unus de fratribus tuis qui morantur intra portas civitatis
            tuae in terra quam Dominus Deus tuus daturus est tibi ad paupertatem venerit non
            obdurabis cor tuum nec contrahes manum</p>
          <p xml:id="deut15_8" n="8">sed aperies eam pauperi et dabis mutuum quod eum indigere
            perspexeris</p>
          <p xml:id="deut15_9" n="9">cave ne forte subripiat tibi impia cogitatio et dicas in corde
            tuo adpropinquat septimus annus remissionis et avertas oculos a paupere fratre tuo
            nolens ei quod postulat mutuum commodare ne clamet contra te ad Dominum et fiat tibi in
            peccatum</p>
          <p xml:id="deut15_10" n="10">sed dabis ei nec ages quippiam callide in eius necessitatibus
            sublevandis ut benedicat tibi Dominus Deus tuus in omni tempore et in cunctis ad quae
            manum miseris</p>
          <p xml:id="deut15_11" n="11">non deerunt pauperes in terra habitationis tuae idcirco ego
            praecipio tibi ut aperias manum fratri tuo egeno et pauperi qui tecum versatur in
            terra</p>
          <p xml:id="deut15_12" n="12">cum tibi venditus fuerit frater tuus hebraeus aut hebraea et
            sex annis servierit tibi in septimo anno dimittes eum liberum</p>
          <p xml:id="deut15_13" n="13">et quem libertate donaveris nequaquam vacuum abire
            patieris</p>
          <p xml:id="deut15_14" n="14">sed dabis viaticum de gregibus et de area et torculari tuo
            quibus Dominus Deus tuus benedixerit tibi</p>
          <p xml:id="deut15_15" n="15">memento quod et ipse servieris in terra Aegypti et
            liberaverit te Dominus Deus tuus et idcirco ego nunc praecipiam tibi</p>
          <p xml:id="deut15_16" n="16">sin autem dixerit nolo egredi eo quod diligat te et domum
            tuam et bene sibi apud te esse sentiat</p>
          <p xml:id="deut15_17" n="17">adsumes subulam et perforabis aurem eius in ianua domus tuae
            et serviet tibi usque in aeternum ancillae quoque similiter facies</p>
          <p xml:id="deut15_18" n="18">non avertes ab eis oculos tuos quando dimiseris eos liberos
            quoniam iuxta mercedem mercennarii per sex annos servivit tibi ut benedicat tibi Dominus
            Deus tuus in cunctis operibus quae agis</p>
          <p xml:id="deut15_19" n="19">de primogenitis quae nascuntur in armentis et ovibus tuis
            quicquid sexus est masculini sanctificabis Domino Deo tuo non operaberis in primogenito
            bovis et non tondebis primogenita ovium</p>
          <p xml:id="deut15_20" n="20">in conspectu Domini Dei tui comedes ea per annos singulos in
            loco quem elegerit Dominus tu et domus tua</p>
          <p xml:id="deut15_21" n="21">sin autem habuerit maculam et vel claudum fuerit vel caecum
            aut in aliqua parte deforme vel debile non immolabitur Domino Deo tuo</p>
          <p xml:id="deut15_22" n="22">sed intra portas urbis tuae comedes illud tam mundus quam
            inmundus similiter vescentur eis quasi caprea et cervo</p>
          <p xml:id="deut15_23" n="23">hoc solum observabis ut sanguinem eorum non comedas sed
            effundas in terram quasi aquam</p>
        </div>
        <div xml:id="bible-deut16" n="16">
          <head>Caput 16</head>
          <p xml:id="deut16_1" n="1">observa mensem novarum frugum et verni primum temporis ut
            facias phase Domino Deo tuo quoniam in isto mense eduxit te Dominus Deus tuus de Aegypto
            nocte</p>
          <p xml:id="deut16_2" n="2">immolabisque phase Domino Deo tuo de ovibus et de bubus in loco
            quem elegerit Dominus Deus tuus ut habitet nomen eius ibi</p>
          <p xml:id="deut16_3" n="3">non comedes in eo panem fermentatum septem diebus comedes
            absque fermento adflictionis panem quoniam in pavore egressus es de Aegypto ut memineris
            diei egressionis tuae de Aegypto omnibus diebus vitae tuae</p>
          <p xml:id="deut16_4" n="4">non apparebit fermentum in omnibus terminis tuis septem diebus
            et non manebit de carnibus eius quod immolatum est vesperi in die primo mane</p>
          <p xml:id="deut16_5" n="5">non poteris immolare phase in qualibet urbium tuarum quas
            Dominus Deus tuus daturus est tibi</p>
          <p xml:id="deut16_6" n="6">sed in loco quem elegerit Dominus Deus tuus ut habitet nomen
            eius ibi immolabis phase vesperi ad solis occasum quando egressus es de Aegypto</p>
          <p xml:id="deut16_7" n="7">et coques et comedes in loco quem elegerit Dominus Deus tuus
            maneque consurgens vades in tabernacula tua</p>
          <p xml:id="deut16_8" n="8">sex diebus comedes azyma et in die septimo quia collecta est
            Domini Dei tui non facies opus</p>
          <p xml:id="deut16_9" n="9">septem ebdomadas numerabis tibi ab ea die qua falcem in segetem
            miseris</p>
          <p xml:id="deut16_10" n="10">et celebrabis diem festum ebdomadarum Domino Deo tuo
            oblationem spontaneam manus tuae quam offeres iuxta benedictionem Domini Dei tui</p>
          <p xml:id="deut16_11" n="11">et epulaberis coram Domino Deo tuo tu et filius tuus et filia
            tua et servus tuus et ancilla et Levites qui est intra portas tuas et advena ac pupillus
            et vidua qui morantur vobiscum in loco quem elegerit Dominus Deus tuus ut habitet nomen
            eius ibi</p>
          <p xml:id="deut16_12" n="12">et recordaberis quoniam servus fueris in Aegypto custodiesque
            ac facies quae praecepta sunt</p>
          <p xml:id="deut16_13" n="13">sollemnitatem quoque tabernaculorum celebrabis per septem
            dies quando collegeris de area et torculari fruges tuas</p>
          <p xml:id="deut16_14" n="14">et epulaberis in festivitate tua tu et filius tuus et filia
            et servus tuus et ancilla Levites quoque et advena et pupillus ac vidua qui intra portas
            tuas sunt</p>
          <p xml:id="deut16_15" n="15">septem diebus Domino Deo tuo festa celebrabis in loco quem
            elegerit Dominus benedicetque tibi Dominus Deus tuus in cunctis frugibus tuis et in omni
            opere manuum tuarum erisque in laetitia</p>
          <p xml:id="deut16_16" n="16">tribus vicibus per annum apparebit omne masculinum tuum in
            conspectu Domini Dei tui in loco quem elegerit in sollemnitate azymorum et in
            sollemnitate ebdomadarum et in sollemnitate tabernaculorum non apparebit ante Dominum
            vacuus</p>
          <p xml:id="deut16_17" n="17">sed offeret unusquisque secundum quod habuerit iuxta
            benedictionem Domini Dei sui quam dederit ei</p>
          <p xml:id="deut16_18" n="18">iudices et magistros constitues in omnibus portis tuis quas
            Dominus Deus tuus dederit tibi per singulas tribus tuas ut iudicent populum iusto
            iudicio</p>
          <p xml:id="deut16_19" n="19">nec in alteram partem declinent non accipies personam nec
            munera quia munera excaecant oculos sapientium et mutant verba iustorum</p>
          <p xml:id="deut16_20" n="20">iuste quod iustum est persequeris ut vivas et possideas
            terram quam Dominus Deus tuus dederit tibi</p>
          <p xml:id="deut16_21" n="21">non plantabis lucum et omnem arborem iuxta altare Domini Dei
            tui</p>
          <p xml:id="deut16_22" n="22">nec facies tibi atque constitues statuam quae odit Dominus
            Deus tuus</p>
        </div>
        <div xml:id="bible-deut17" n="17">
          <head>Caput 17</head>
          <p xml:id="deut17_1" n="1">non immolabis Domino Deo tuo bovem et ovem in quo est macula
            aut quippiam vitii quia abominatio est Domini Dei tui</p>
          <p xml:id="deut17_2" n="2">cum repperti fuerint apud te intra unam portarum tuarum quas
            Dominus Deus tuus dabit tibi vir aut mulier qui faciant malum in conspectu Domini Dei
            tui et transgrediantur pactum illius</p>
          <p xml:id="deut17_3" n="3">ut vadant et serviant diis alienis et adorent eos solem et
            lunam et omnem militiam caeli quae non praecepi</p>
          <p xml:id="deut17_4" n="4">et hoc tibi fuerit nuntiatum audiensque inquisieris diligenter
            et verum esse reppereris et abominatio facta est in Israhel</p>
          <p xml:id="deut17_5" n="5">educes virum ac mulierem qui rem sceleratissimam perpetrarunt
            ad portas civitatis tuae et lapidibus obruentur</p>
          <p xml:id="deut17_6" n="6">in ore duorum aut trium testium peribit qui interficietur nemo
            occidatur uno contra se dicente testimonium</p>
          <p xml:id="deut17_7" n="7">manus testium prima interficiet eum et manus reliqui populi
            extrema mittetur ut auferas malum de medio tui</p>
          <p xml:id="deut17_8" n="8">si difficile et ambiguum apud te iudicium esse perspexeris
            inter sanguinem et sanguinem causam et causam lepram et non lepram et iudicum intra
            portas tuas videris verba variari surge et ascende ad locum quem elegerit Dominus Deus
            tuus</p>
          <p xml:id="deut17_9" n="9">veniesque ad sacerdotes levitici generis et ad iudicem qui
            fuerit illo tempore quaeresque ab eis qui indicabunt tibi iudicii veritatem</p>
          <p xml:id="deut17_10" n="10">et facies quodcumque dixerint qui praesunt loco quem elegerit
            Dominus et docuerint te</p>
          <p xml:id="deut17_11" n="11">iuxta legem eius sequeris sententiam eorum nec declinabis ad
            dextram vel ad sinistram</p>
          <p xml:id="deut17_12" n="12">qui autem superbierit nolens oboedire sacerdotis imperio qui
            eo tempore ministrat Domino Deo tuo et decreto iudicis morietur homo ille et auferes
            malum de Israhel</p>
          <p xml:id="deut17_13" n="13">cunctusque populus audiens timebit ut nullus deinceps
            intumescat superbia</p>
          <p xml:id="deut17_14" n="14">cum ingressus fueris terram quam Dominus Deus tuus dabit tibi
            et possederis eam habitaverisque in illa et dixeris constituam super me regem sicut
            habent omnes per circuitum nationes</p>
          <p xml:id="deut17_15" n="15">eum constitues quem Dominus Deus tuus elegerit de numero
            fratrum tuorum non poteris alterius gentis hominem regem facere qui non sit frater
            tuus</p>
          <p xml:id="deut17_16" n="16">cumque fuerit constitutus non multiplicabit sibi equos nec
            reducet populum in Aegyptum equitatus numero sublevatus praesertim cum Dominus
            praeceperit vobis ut nequaquam amplius per eandem viam revertamini</p>
          <p xml:id="deut17_17" n="17">non habebit uxores plurimas quae inliciant animum eius neque
            argenti et auri inmensa pondera</p>
          <p xml:id="deut17_18" n="18">postquam autem sederit in solio regni sui describet sibi
            deuteronomium legis huius in volumine accipiens exemplar a sacerdotibus leviticae
            tribus</p>
          <p xml:id="deut17_19" n="19">et habebit secum legetque illud omnibus diebus vitae suae ut
            discat timere Dominum Deum suum et custodire verba et caerimonias eius quae lege
            praecepta sunt</p>
          <p xml:id="deut17_20" n="20">nec elevetur cor eius in superbiam super fratres suos neque
            declinet in partem dextram vel sinistram ut longo tempore regnet ipse et filii eius
            super Israhel</p>
        </div>
        <div xml:id="bible-deut18" n="18">
          <head>Caput 18</head>
          <p xml:id="deut18_1" n="1">non habebunt sacerdotes et Levitae et omnes qui de eadem tribu
            sunt partem et hereditatem cum reliquo Israhel quia sacrificia Domini et oblationes eius
            comedent</p>
          <p xml:id="deut18_2" n="2">et nihil aliud accipient de possessione fratrum suorum Dominus
            enim ipse est hereditas eorum sicut locutus est illis</p>
          <p xml:id="deut18_3" n="3">hoc erit iudicium sacerdotum a populo et ab his qui offerunt
            victimas sive bovem sive ovem immolaverint dabunt sacerdoti armum ac ventriculum</p>
          <p xml:id="deut18_4" n="4">primitias frumenti vini et olei et lanarum partem ex ovium
            tonsione</p>
          <p xml:id="deut18_5" n="5">ipsum enim elegit Dominus Deus tuus de cunctis tribubus tuis ut
            stet et ministret nomini Domini ipse et filii eius in sempiternum</p>
          <p xml:id="deut18_6" n="6">si exierit Levites de una urbium tuarum ex omni Israhel in qua
            habitat et voluerit venire desiderans locum quem elegerit Dominus</p>
          <p xml:id="deut18_7" n="7">ministrabit in nomine Dei sui sicut omnes fratres eius Levitae
            qui stabunt eo tempore coram Domino</p>
          <p xml:id="deut18_8" n="8">partem ciborum eandem accipiet quam et ceteri excepto eo quod
            in urbe sua ex paterna ei successione debetur</p>
          <p xml:id="deut18_9" n="9">quando ingressus fueris terram quam Dominus Deus tuus dabit
            tibi cave ne imitari velis abominationes illarum gentium</p>
          <p xml:id="deut18_10" n="10">nec inveniatur in te qui lustret filium suum aut filiam
            ducens per ignem aut qui ariolos sciscitetur et observet somnia atque auguria ne sit
            maleficus</p>
          <p xml:id="deut18_11" n="11">ne incantator ne pythones consulat ne divinos et quaerat a
            mortuis veritatem</p>
          <p xml:id="deut18_12" n="12">omnia enim haec abominatur Dominus et propter istiusmodi
            scelera delebit eos in introitu tuo</p>
          <p xml:id="deut18_13" n="13">perfectus eris et absque macula cum Domino Deo tuo</p>
          <p xml:id="deut18_14" n="14">gentes istae quarum possidebis terram augures et divinos
            audiunt tu autem a Domino Deo tuo aliter institutus es</p>
          <p xml:id="deut18_15" n="15">prophetam de gente tua et de fratribus tuis sicut me
            suscitabit tibi Dominus Deus tuus ipsum audies</p>
          <p xml:id="deut18_16" n="16">ut petisti a Domino Deo tuo in Horeb quando contio congregata
            est atque dixisti ultra non audiam vocem Domini Dei mei et ignem hunc maximum amplius
            non videbo ne moriar</p>
          <p xml:id="deut18_17" n="17">et ait Dominus mihi bene omnia sunt locuti</p>
          <p xml:id="deut18_18" n="18">prophetam suscitabo eis de medio fratrum suorum similem tui
            et ponam verba mea in ore eius loqueturque ad eos omnia quae praecepero illi</p>
          <p xml:id="deut18_19" n="19">qui autem verba eius quae loquetur in nomine meo audire
            noluerit ego ultor existam</p>
          <p xml:id="deut18_20" n="20">propheta autem qui arrogantia depravatus voluerit loqui in
            nomine meo quae ego non praecepi illi ut diceret aut ex nomine alienorum deorum
            interficietur</p>
          <p xml:id="deut18_21" n="21">quod si tacita cogitatione responderis quomodo possum
            intellegere verbum quod non est locutus Dominus</p>
          <p xml:id="deut18_22" n="22">hoc habebis signum quod in nomine Domini propheta ille
            praedixerit et non evenerit hoc Dominus non locutus est sed per tumorem animi sui
            propheta confinxit et idcirco non timebis eum</p>
        </div>
        <div xml:id="bible-deut19" n="19">
          <head>Caput 19</head>
          <p xml:id="deut19_1" n="1">cum disperderit Dominus Deus tuus gentes quarum tibi traditurus
            est terram et possederis eam habitaverisque in urbibus eius et in aedibus</p>
          <p xml:id="deut19_2" n="2">tres civitates separabis tibi in medio terrae quam Dominus Deus
            tuus dabit tibi in possessionem</p>
          <p xml:id="deut19_3" n="3">sternens diligenter viam et in tres aequaliter partes totam
            terrae tuae provinciam divides ut habeat e vicino qui propter homicidium profugus est
            quo possit evadere</p>
          <p xml:id="deut19_4" n="4">haec erit lex homicidae fugientis cuius vita servanda est qui
            percusserit proximum suum nesciens et qui heri et nudius tertius nullum contra eum
            habuisse odium conprobatur</p>
          <p xml:id="deut19_5" n="5">sed abisse simpliciter cum eo in silvam ad ligna caedenda et in
            succisione lignorum securis fugerit manu ferrumque lapsum de manubrio amicum eius
            percusserit et occiderit hic ad unam supradictarum urbium confugiet et vivet</p>
          <p xml:id="deut19_6" n="6">ne forsitan proximus eius cuius effusus est sanguis dolore
            stimulatus persequatur et adprehendat eum si longior via fuerit et percutiat animam eius
            qui non est reus mortis quia nullum contra eum qui occisus est odium prius habuisse
            monstratur</p>
          <p xml:id="deut19_7" n="7">idcirco praecipio tibi ut tres civitates aequalis inter se
            spatii dividas</p>
          <p xml:id="deut19_8" n="8">cum autem dilataverit Dominus Deus tuus terminos tuos sicut
            iuravit patribus tuis et dederit tibi cunctam terram quam eis pollicitus est</p>
          <p xml:id="deut19_9" n="9">si tamen custodieris mandata eius et feceris quae hodie
            praecipio tibi ut diligas Dominum Deum tuum et ambules in viis eius omni tempore addes
            tibi tres alias civitates et supradictarum trium urbium numerum duplicabis</p>
          <p xml:id="deut19_10" n="10">ut non effundatur sanguis innoxius in medio terrae quam
            Dominus Deus tuus dabit tibi possidendam nec sis sanguinis reus</p>
          <p xml:id="deut19_11" n="11">si quis autem odio habens proximum suum insidiatus fuerit
            vitae eius surgensque percusserit illum et mortuus fuerit fugeritque ad unam de
            supradictis urbibus</p>
          <p xml:id="deut19_12" n="12">mittent seniores civitatis illius et arripient eum de loco
            effugii tradentque in manu proximi cuius sanguis effusus est et morietur</p>
          <p xml:id="deut19_13" n="13">nec misereberis eius et auferes innoxium sanguinem de Israhel
            ut bene sit tibi</p>
          <p xml:id="deut19_14" n="14">non adsumes et transferes terminos proximi tui quos fixerunt
            priores in possessione tua quam Dominus Deus tuus dabit tibi in terra quam acceperis
            possidendam</p>
          <p xml:id="deut19_15" n="15">non stabit testis unus contra aliquem quicquid illud peccati
            et facinoris fuerit sed in ore duorum aut trium testium stabit omne verbum</p>
          <p xml:id="deut19_16" n="16">si steterit testis mendax contra hominem accusans eum
            praevaricationis</p>
          <p xml:id="deut19_17" n="17">stabunt ambo quorum causa est ante Dominum in conspectu
            sacerdotum et iudicum qui fuerint in diebus illis</p>
          <p xml:id="deut19_18" n="18">cumque diligentissime perscrutantes invenerint falsum testem
            dixisse contra fratrem suum mendacium</p>
          <p xml:id="deut19_19" n="19">reddent ei sicut fratri suo facere cogitavit et auferes malum
            de medio tui</p>
          <p xml:id="deut19_20" n="20">ut audientes ceteri timorem habeant et nequaquam talia
            audeant facere</p>
          <p xml:id="deut19_21" n="21">non misereberis eius sed animam pro anima oculum pro oculo
            dentem pro dente manum pro manu pedem pro pede exiges</p>
        </div>
        <div xml:id="bible-deut20" n="20">
          <head>Caput 20</head>
          <p xml:id="deut20_1" n="1">si exieris ad bellum contra hostes tuos et videris equitatum et
            currus et maiorem quam tu habes adversarii exercitus multitudinem non timebis eos quia
            Dominus Deus tuus tecum est qui eduxit te de terra Aegypti</p>
          <p xml:id="deut20_2" n="2">adpropinquante autem iam proelio stabit sacerdos ante aciem et
            sic loquetur ad populum</p>
          <p xml:id="deut20_3" n="3">audi Israhel vos hodie contra inimicos vestros pugnam
            committitis non pertimescat cor vestrum nolite metuere nolite cedere nec formidetis
            eos</p>
          <p xml:id="deut20_4" n="4">quia Dominus Deus vester in medio vestri est et pro vobis
            contra adversarios dimicabit ut eruat vos de periculo</p>
          <p xml:id="deut20_5" n="5">duces quoque per singulas turmas audiente exercitu proclamabunt
            quis est homo qui aedificavit domum novam et non dedicavit eam vadat et revertatur in
            domum suam ne forte moriatur in bello et alius dedicet illam</p>
          <p xml:id="deut20_6" n="6">quis est homo qui plantavit vineam et necdum eam fecit esse
            communem et de qua vesci omnibus liceat vadat et revertatur in domum suam ne forte
            moriatur in bello et alius homo eius fungatur officio</p>
          <p xml:id="deut20_7" n="7">quis est homo qui despondit uxorem et non accepit eam vadat et
            revertatur in domum suam ne forte moriatur in bello et alius homo accipiat eam</p>
          <p xml:id="deut20_8" n="8">his dictis addent reliqua et loquentur ad populum quis est homo
            formidolosus et corde pavido vadat et revertatur in domum suam ne pavere faciat corda
            fratrum suorum sicut ipse timore perterritus est</p>
          <p xml:id="deut20_9" n="9">cumque siluerint exercitus duces et finem loquendi fecerint
            unusquisque suos ad bellandum cuneos praeparabit</p>
          <p xml:id="deut20_10" n="10">si quando accesseris ad expugnandam civitatem offeres ei
            primum pacem</p>
          <p xml:id="deut20_11" n="11">si receperit et aperuerit tibi portas cunctus populus qui in
            ea est salvabitur et serviet tibi sub tributo</p>
          <p xml:id="deut20_12" n="12">sin autem foedus inire noluerint et receperint contra te
            bellum obpugnabis eam</p>
          <p xml:id="deut20_13" n="13">cumque tradiderit Dominus Deus tuus illam in manu tua
            percuties omne quod in ea generis masculini est in ore gladii</p>
          <p xml:id="deut20_14" n="14">absque mulieribus et infantibus iumentis et ceteris quae in
            civitate sunt omnem praedam exercitui divides et comedes de spoliis hostium tuorum quae
            Dominus Deus tuus dederit tibi</p>
          <p xml:id="deut20_15" n="15">sic facies cunctis civitatibus quae a te procul valde sunt et
            non sunt de his urbibus quas in possessionem accepturus es</p>
          <p xml:id="deut20_16" n="16">de his autem civitatibus quae dabuntur tibi nullum omnino
            permittes vivere</p>
          <p xml:id="deut20_17" n="17">sed interficies in ore gladii Hettheum videlicet et Amorreum
            et Chananeum Ferezeum et Eveum et Iebuseum sicut praecepit tibi Dominus Deus tuus</p>
          <p xml:id="deut20_18" n="18">ne forte doceant vos facere cunctas abominationes quas ipsi
            operati sunt diis suis et peccetis in Dominum Deum vestrum</p>
          <p xml:id="deut20_19" n="19">quando obsederis civitatem multo tempore et munitionibus
            circumdederis ut expugnes eam non succides arbores de quibus vesci potest nec securibus
            per circuitum debes vastare regionem quoniam lignum est et non homo nec potest
            bellantium contra te augere numerum</p>
          <p xml:id="deut20_20" n="20">si qua autem ligna non sunt pomifera sed agrestia et in
            ceteros apta usus succide et extrue machinas donec capias civitatem quae contra te
            dimicat</p>
        </div>
        <div xml:id="bible-deut21" n="21">
          <head>Caput 21</head>
          <p xml:id="deut21_1" n="1">quando inventum fuerit in terra quam Dominus Deus tuus daturus
            est tibi hominis cadaver occisi et ignoratur caedis reus</p>
          <p xml:id="deut21_2" n="2">egredientur maiores natu et iudices tui et metientur a loco
            cadaveris singularum per circuitum spatia civitatum</p>
          <p xml:id="deut21_3" n="3">et quam viciniorem ceteris esse perspexerint seniores civitatis
            eius tollent vitulam de armento quae non traxit iugum nec terram scidit vomere</p>
          <p xml:id="deut21_4" n="4">et ducent eam ad vallem asperam atque saxosam quae numquam
            arata est nec sementem recepit et caedent in ea cervices vitulae</p>
          <p xml:id="deut21_5" n="5">accedentque sacerdotes filii Levi quos elegerit Dominus Deus
            tuus ut ministrent ei et benedicant in nomine eius et ad verbum eorum omne negotium et
            quicquid mundum vel inmundum est iudicetur</p>
          <p xml:id="deut21_6" n="6">et maiores natu civitatis illius ad interfectum lavabuntque
            manus suas super vitulam quae in valle percussa est</p>
          <p xml:id="deut21_7" n="7">et dicent manus nostrae non effuderunt hunc sanguinem nec oculi
            viderunt</p>
          <p xml:id="deut21_8" n="8">propitius esto populo tuo Israhel quem redemisti Domine et non
            reputes sanguinem innocentem in medio populi tui Israhel et auferetur ab eis reatus
            sanguinis</p>
          <p xml:id="deut21_9" n="9">tu autem alienus eris ab innocentis cruore qui fusus est cum
            feceris quod praecepit Dominus</p>
          <p xml:id="deut21_10" n="10">si egressus fueris ad pugnam contra inimicos tuos et
            tradiderit eos Dominus Deus tuus in manu tua captivosque duxeris</p>
          <p xml:id="deut21_11" n="11">et videris in numero captivorum mulierem pulchram et
            adamaveris eam voluerisque habere uxorem</p>
          <p xml:id="deut21_12" n="12">introduces in domum tuam quae radet caesariem et circumcidet
            ungues</p>
          <p xml:id="deut21_13" n="13">et deponet vestem in qua capta est sedensque in domo tua
            flebit patrem et matrem suam uno mense et postea intrabis ad eam dormiesque cum illa et
            erit uxor tua</p>
          <p xml:id="deut21_14" n="14">sin autem postea non sederit animo tuo dimittes eam liberam
            nec vendere poteris pecunia nec opprimere per potentiam quia humiliasti eam</p>
          <p xml:id="deut21_15" n="15">si habuerit homo uxores duas unam dilectam et alteram odiosam
            genuerintque ex eo liberos et fuerit filius odiosae primogenitus</p>
          <p xml:id="deut21_16" n="16">volueritque substantiam inter filios suos dividere non
            poterit filium dilectae facere primogenitum et praeferre filio odiosae</p>
          <p xml:id="deut21_17" n="17">sed filium odiosae agnoscet primogenitum dabitque ei de his
            quae habuerit cuncta duplicia iste est enim principium liberorum eius et huic debentur
            primogenita</p>
          <p xml:id="deut21_18" n="18">si genuerit homo filium contumacem et protervum qui non
            audiat patris aut matris imperium et coercitus oboedire contempserit</p>
          <p xml:id="deut21_19" n="19">adprehendent eum et ducent ad seniores civitatis illius et ad
            portam iudicii</p>
          <p xml:id="deut21_20" n="20">dicentque ad eos filius noster iste protervus et contumax est
            monita nostra audire contemnit comesationibus vacat et luxuriae atque conviviis</p>
          <p xml:id="deut21_21" n="21">lapidibus eum obruet populus civitatis et morietur ut
            auferatis malum de medio vestri et universus Israhel audiens pertimescat</p>
          <p xml:id="deut21_22" n="22">quando peccaverit homo quod morte plectendum est et
            adiudicatus morti adpensus fuerit in patibulo</p>
          <p xml:id="deut21_23" n="23">non permanebit cadaver eius in ligno sed in eadem die
            sepelietur quia maledictus a Deo est qui pendet in ligno et nequaquam contaminabis
            terram tuam quam Dominus Deus tuus dederit tibi in possessionem</p>
        </div>
        <div xml:id="bible-deut22" n="22">
          <head>Caput 22</head>
          <p xml:id="deut22_1" n="1">non videbis bovem fratris tui aut ovem errantem et praeteribis
            sed reduces fratri tuo</p>
          <p xml:id="deut22_2" n="2">etiam si non est propinquus tuus frater nec nosti eum duces in
            domum tuam et erunt apud te quamdiu quaerat ea frater tuus et recipiat</p>
          <p xml:id="deut22_3" n="3">similiter facies de asino et de vestimento et de omni re
            fratris tui quae perierit si inveneris eam ne neglegas quasi alienam</p>
          <p xml:id="deut22_4" n="4">si videris asinum fratris tui aut bovem cecidisse in via non
            despicies sed sublevabis cum eo</p>
          <p xml:id="deut22_5" n="5">non induetur mulier veste virili nec vir utetur veste feminea
            abominabilis enim apud Deum est qui facit haec</p>
          <p xml:id="deut22_6" n="6">si ambulans per viam in arbore vel in terra nidum avis
            inveneris et matrem pullis vel ovis desuper incubantem non tenebis eam cum filiis</p>
          <p xml:id="deut22_7" n="7">sed abire patieris captos tenens filios ut bene sit tibi et
            longo vivas tempore</p>
          <p xml:id="deut22_8" n="8">cum aedificaveris domum novam facies murum tecti per circuitum
            ne effundatur sanguis in domo tua et sis reus labente alio et in praeceps ruente</p>
          <p xml:id="deut22_9" n="9">non seres vineam tuam altero semine ne et sementis quam sevisti
            et quae nascuntur ex vinea pariter sanctificentur</p>
          <p xml:id="deut22_10" n="10">non arabis in bove simul et asino</p>
          <p xml:id="deut22_11" n="11">non indueris vestimento quod ex lana linoque contextum
            est</p>
          <p xml:id="deut22_12" n="12">funiculos in fimbriis facies per quattuor angulos pallii tui
            quo operieris</p>
          <p xml:id="deut22_13" n="13">si duxerit vir uxorem et postea eam odio habuerit</p>
          <p xml:id="deut22_14" n="14">quaesieritque occasiones quibus dimittat eam obiciens ei
            nomen pessimum et dixerit uxorem hanc accepi et ingressus ad eam non inveni virginem</p>
          <p xml:id="deut22_15" n="15">tollent eam pater et mater eius et ferent secum signa
            virginitatis eius ad seniores urbis qui in porta sunt</p>
          <p xml:id="deut22_16" n="16">et dicet pater filiam meam dedi huic uxorem quam quia
            odit</p>
          <p xml:id="deut22_17" n="17">inponet ei nomen pessimum ut dicat non inveni filiam tuam
            virginem et ecce haec sunt signa virginitatis filiae meae expandent vestimentum coram
            senibus civitatis</p>
          <p xml:id="deut22_18" n="18">adprehendentque senes urbis illius virum et verberabunt
            illum</p>
          <p xml:id="deut22_19" n="19">condemnantes insuper centum siclis argenti quos dabit patri
            puellae quoniam diffamavit nomen pessimum super virginem Israhel habebitque eam uxorem
            et non poterit dimittere omni tempore vitae suae</p>
          <p xml:id="deut22_20" n="20">quod si verum est quod obicit et non est in puella inventa
            virginitas</p>
          <p xml:id="deut22_21" n="21">eicient eam extra fores domus patris sui et lapidibus obruent
            viri civitatis eius et morietur quoniam fecit nefas in Israhel ut fornicaretur in domo
            patris sui et auferes malum de medio tui</p>
          <p xml:id="deut22_22" n="22">si dormierit vir cum uxore alterius uterque morientur id est
            adulter et adultera et auferes malum de Israhel</p>
          <p xml:id="deut22_23" n="23">si puellam virginem desponderit vir et invenerit eam aliquis
            in civitate et concubuerit cum illa</p>
          <p xml:id="deut22_24" n="24">educes utrumque ad portam civitatis illius et lapidibus
            obruentur puella quia non clamavit cum esset in civitate vir quia humiliavit uxorem
            proximi sui et auferes malum de medio tui</p>
          <p xml:id="deut22_25" n="25">sin autem in agro reppererit vir puellam quae desponsata est
            et adprehendens concubuerit cum illa ipse morietur solus</p>
          <p xml:id="deut22_26" n="26">puella nihil patietur nec est rea mortis quoniam sicut latro
            consurgit contra fratrem suum et occidit animam eius ita et puella perpessa est</p>
          <p xml:id="deut22_27" n="27">sola erat in agro clamavit et nullus adfuit qui liberaret
            eam</p>
          <p xml:id="deut22_28" n="28">si invenerit vir puellam virginem quae non habet sponsum et
            adprehendens concubuerit cum ea et res ad iudicium venerit</p>
          <p xml:id="deut22_29" n="29">dabit qui dormivit cum ea patri puellae quinquaginta siclos
            argenti et habebit eam uxorem quia humiliavit illam non poterit dimittere cunctis diebus
            vitae suae</p>
          <p xml:id="deut22_30" n="30">non accipiet homo uxorem patris sui nec revelabit operimentum
            eius</p>
        </div>
        <div xml:id="bible-deut23" n="23">
          <head>Caput 23</head>
          <p xml:id="deut23_1" n="1">non intrabit eunuchus adtritis vel amputatis testiculis et
            absciso veretro ecclesiam Domini</p>
          <p xml:id="deut23_2" n="2">non ingredietur mamzer hoc est de scorto natus in ecclesiam
            Domini usque ad decimam generationem</p>
          <p xml:id="deut23_3" n="3">Ammanites et Moabites etiam post decimam generationem non
            intrabunt ecclesiam Domini in aeternum</p>
          <p xml:id="deut23_4" n="4">quia noluerunt vobis occurrere cum pane et aqua in via quando
            egressi estis de Aegypto et quia conduxerunt contra te Balaam filium Beor de
            Mesopotamiam Syriae ut malediceret tibi</p>
          <p xml:id="deut23_5" n="5">et noluit Dominus Deus tuus audire Balaam vertitque
            maledictionem eius in benedictionem tuam eo quod diligeret te</p>
          <p xml:id="deut23_6" n="6">non facies cum eis pacem nec quaeres eis bona cunctis diebus
            vitae tuae in sempiternum</p>
          <p xml:id="deut23_7" n="7">non abominaberis Idumeum quia frater tuus est nec Aegyptium
            quia advena fuisti in terra eius</p>
          <p xml:id="deut23_8" n="8">qui nati fuerint ex eis tertia generatione intrabunt ecclesiam
            Domini</p>
          <p xml:id="deut23_9" n="9">quando egressus fueris adversus hostes tuos in pugnam custodies
            te ab omni re mala</p>
          <p xml:id="deut23_10" n="10">si fuerit inter vos homo qui nocturno pollutus sit somnio
            egredietur extra castra</p>
          <p xml:id="deut23_11" n="11">et non revertetur priusquam ad vesperam lavetur aqua et post
            solis occasum regredietur in castra</p>
          <p xml:id="deut23_12" n="12">habebis locum extra castra ad quem egrediaris ad requisita
            naturae</p>
          <p xml:id="deut23_13" n="13">gerens paxillum in balteo cumque sederis fodies per circuitum
            et egesta humo operies</p>
          <p xml:id="deut23_14" n="14">quo relevatus es Dominus enim Deus tuus ambulat in medio
            castrorum ut eruat te et tradat tibi inimicos tuos ut sint castra tua sancta et nihil in
            eis appareat foeditatis nec derelinquat te</p>
          <p xml:id="deut23_15" n="15">non trades servum domino suo qui ad te confugerit</p>
          <p xml:id="deut23_16" n="16">habitabit tecum in loco qui ei placuerit et in una urbium
            tuarum requiescet nec contristes eum</p>
          <p xml:id="deut23_17" n="17">non erit meretrix de filiabus Israhel neque scortator de
            filiis Israhel</p>
          <p xml:id="deut23_18" n="18">non offeres mercedem prostibuli nec pretium canis in domum
            Domini Dei tui quicquid illud est quod voverint quia abominatio est utrumque apud
            Dominum Deum tuum</p>
          <p xml:id="deut23_19" n="19">non fenerabis fratri tuo ad usuram pecuniam nec fruges nec
            quamlibet aliam rem</p>
          <p xml:id="deut23_20" n="20">sed alieno fratri autem tuo absque usura id quod indiget
            commodabis ut benedicat tibi Dominus Deus tuus in omni opere tuo in terra ad quam
            ingredieris possidendam</p>
          <p xml:id="deut23_21" n="21">cum voveris votum Domino Deo tuo non tardabis reddere quia
            requiret illud Dominus Deus tuus et si moratus fueris reputabit tibi in peccatum</p>
          <p xml:id="deut23_22" n="22">si nolueris polliceri absque peccato eris</p>
          <p xml:id="deut23_23" n="23">quod autem semel egressum est de labiis tuis observabis et
            facies sicut promisisti Domino Deo tuo et propria voluntate et ore tuo locutus es</p>
          <p xml:id="deut23_24" n="24">ingressus vineam proximi tui comede uvas quantum tibi
            placuerit foras autem ne efferas tecum</p>
          <p xml:id="deut23_25" n="25">si intraveris in segetem amici tui franges spicas et manu
            conteres falce autem non metes</p>
        </div>
        <div xml:id="bible-deut24" n="24">
          <head>Caput 24</head>
          <p xml:id="deut24_1" n="1">si acceperit homo uxorem et habuerit eam et non invenerit
            gratiam ante oculos eius propter aliquam foeditatem scribet libellum repudii et dabit in
            manu illius et dimittet eam de domo sua</p>
          <p xml:id="deut24_2" n="2">cumque egressa alterum maritum duxerit</p>
          <p xml:id="deut24_3" n="3">et ille quoque oderit eam dederitque ei libellum repudii et
            dimiserit de domo sua vel certe mortuus fuerit</p>
          <p xml:id="deut24_4" n="4">non poterit prior maritus recipere eam in uxorem quia polluta
            est et abominabilis facta est coram Domino ne peccare facias terram tuam quam Dominus
            Deus tuus tibi tradiderit possidendam</p>
          <p xml:id="deut24_5" n="5">cum acceperit homo nuper uxorem non procedet ad bellum nec ei
            quippiam necessitatis iniungetur publicae sed vacabit absque culpa domui suae ut uno
            anno laetetur cum uxore sua</p>
          <p xml:id="deut24_6" n="6">non accipies loco pignoris inferiorem et superiorem molam quia
            animam suam adposuit tibi</p>
          <p xml:id="deut24_7" n="7">si deprehensus fuerit homo sollicitans fratrem suum de filiis
            Israhel et vendito eo accipiens pretium interficietur et auferes malum de medio tui</p>
          <p xml:id="deut24_8" n="8">observa diligenter ne incurras in plagam leprae sed facies
            quaecumque docuerint te sacerdotes levitici generis iuxta id quod praecepi eis et imple
            sollicite</p>
          <p xml:id="deut24_9" n="9">mementote quae fecerit Dominus Deus vester Mariae in via cum
            egrederemini de Aegypto</p>
          <p xml:id="deut24_10" n="10">cum repetes a proximo tuo rem aliquam quam debet tibi non
            ingredieris domum eius ut pignus auferas</p>
          <p xml:id="deut24_11" n="11">sed stabis foris et ille tibi proferet quod habuerit</p>
          <p xml:id="deut24_12" n="12">sin autem pauper est non pernoctabit apud te pignus</p>
          <p xml:id="deut24_13" n="13">sed statim reddes ei ante solis occasum ut dormiens in
            vestimento suo benedicat tibi et habeas iustitiam coram Domino Deo tuo</p>
          <p xml:id="deut24_14" n="14">non negabis mercedem indigentis et pauperis fratris tui sive
            advenae qui tecum moratur in terra et intra portas tuas est</p>
          <p xml:id="deut24_15" n="15">sed eadem die reddes ei pretium laboris sui ante solis
            occasum quia pauper est et ex eo sustentat animam suam ne clamet contra te ad Dominum et
            reputetur tibi in peccatum</p>
          <p xml:id="deut24_16" n="16">non occidentur patres pro filiis nec filii pro patribus sed
            unusquisque pro suo peccato morietur</p>
          <p xml:id="deut24_17" n="17">non pervertes iudicium advenae et pupilli nec auferes
            pignoris loco viduae vestimentum</p>
          <p xml:id="deut24_18" n="18">memento quod servieris in Aegypto et eruerit te Dominus Deus
            tuus inde idcirco praecipio tibi ut facias hanc rem</p>
          <p xml:id="deut24_19" n="19">quando messueris segetem in agro tuo et oblitus manipulum
            reliqueris non reverteris ut tollas eum sed advenam et pupillum et viduam auferre
            patieris ut benedicat tibi Dominus Deus tuus in omni opere manuum tuarum</p>
          <p xml:id="deut24_20" n="20">si fruges colliges olivarum quicquid remanserit in arboribus
            non reverteris ut colligas sed relinques advenae pupillo ac viduae</p>
          <p xml:id="deut24_21" n="21">si vindemiaveris vineam tuam non colliges remanentes racemos
            sed cedent in usus advenae pupilli ac viduae</p>
          <p xml:id="deut24_22" n="22">memento quod et tu servieris in Aegypto et idcirco praecipiam
            tibi ut facias hanc rem</p>
        </div>
        <div xml:id="bible-deut25" n="25">
          <head>Caput 25</head>
          <p xml:id="deut25_1" n="1">si fuerit causa inter aliquos et interpellaverint iudices quem
            iustum esse perspexerint illi iustitiae palmam dabunt quem impium condemnabunt
            impietatis</p>
          <p xml:id="deut25_2" n="2">sin autem eum qui peccavit dignum viderint plagis prosternent
            et coram se facient verberari pro mensura peccati erit et plagarum modus</p>
          <p xml:id="deut25_3" n="3">ita dumtaxat ut quadragenarium numerum non excedant ne foede
            laceratus ante oculos tuos abeat frater tuus</p>
          <p xml:id="deut25_4" n="4">non ligabis os bovis terentis in area fruges tuas</p>
          <p xml:id="deut25_5" n="5">quando habitaverint fratres simul et unus ex eis absque liberis
            mortuus fuerit uxor defuncti non nubet alteri sed accipiet eam frater eius et suscitabit
            semen fratris sui</p>
          <p xml:id="deut25_6" n="6">et primogenitum ex ea filium nomine illius appellabit ut non
            deleatur nomen eius ex Israhel</p>
          <p xml:id="deut25_7" n="7">sin autem noluerit accipere uxorem fratris sui quae ei lege
            debetur perget mulier ad portam civitatis et interpellabit maiores natu dicetque non
            vult frater viri mei suscitare nomen fratris sui in Israhel nec me in coniugium
            sumere</p>
          <p xml:id="deut25_8" n="8">statimque accersiri eum facient et interrogabunt si responderit
            nolo eam uxorem accipere</p>
          <p xml:id="deut25_9" n="9">accedet mulier ad eum coram senioribus et tollet calciamentum
            de pede eius spuetque in faciem illius et dicet sic fit homini qui non aedificat domum
            fratris sui</p>
          <p xml:id="deut25_10" n="10">et vocabitur nomen illius in Israhel domus Disculciati</p>
          <p xml:id="deut25_11" n="11">si habuerint inter se iurgium viri et unus contra alterum
            rixari coeperit volensque uxor alterius eruere virum suum de manu fortioris miserit
            manum et adprehenderit verenda eius</p>
          <p xml:id="deut25_12" n="12">abscides manum illius nec flecteris super eam ulla
            misericordia</p>
          <p xml:id="deut25_13" n="13">non habebis in sacculo diversa pondera maius et minus</p>
          <p xml:id="deut25_14" n="14">nec erit in domo tua modius maior et minor</p>
          <p xml:id="deut25_15" n="15">pondus habebis iustum et verum et modius aequalis et verus
            erit tibi ut multo vivas tempore super terram quam Dominus Deus tuus dederit tibi</p>
          <p xml:id="deut25_16" n="16">abominatur enim Dominus eum qui facit haec et aversatur omnem
            iniustitiam</p>
          <p xml:id="deut25_17" n="17">memento quae fecerit tibi Amalech in via quando egrediebaris
            ex Aegypto</p>
          <p xml:id="deut25_18" n="18">quomodo occurrerit tibi et extremos agminis tui qui lassi
            residebant ceciderit quando tu eras fame et labore confectus et non timuerit Deum</p>
          <p xml:id="deut25_19" n="19">cum ergo Dominus Deus tuus dederit tibi requiem et subiecerit
            cunctas per circuitum nationes in terra quam tibi pollicitus est delebis nomen eius sub
            caelo cave ne obliviscaris</p>
        </div>
        <div xml:id="bible-deut26" n="26">
          <head>Caput 26</head>
          <p xml:id="deut26_1" n="1">cumque intraveris terram quam Dominus Deus tuus tibi daturus
            est possidendam et obtinueris eam atque habitaveris in illa</p>
          <p xml:id="deut26_2" n="2">tolles de cunctis frugibus primitias et pones in cartallo
            pergesque ad locum quem Dominus Deus tuus elegerit ut ibi invocetur nomen eius</p>
          <p xml:id="deut26_3" n="3">accedesque ad sacerdotem qui fuerit in diebus illis et dices ad
            eum profiteor hodie coram Domino Deo tuo quod ingressus sim terram pro qua iuravit
            patribus nostris ut daret eam nobis</p>
          <p xml:id="deut26_4" n="4">suscipiensque sacerdos cartallum de manu eius ponet ante altare
            Domini Dei tui</p>
          <p xml:id="deut26_5" n="5">et loqueris in conspectu Domini Dei tui Syrus persequebatur
            patrem meum qui descendit in Aegyptum et ibi peregrinatus est in paucissimo numero
            crevitque in gentem magnam et robustam et infinitae multitudinis</p>
          <p xml:id="deut26_6" n="6">adflixeruntque nos Aegyptii et persecuti sunt inponentes onera
            gravissima</p>
          <p xml:id="deut26_7" n="7">et clamavimus ad Dominum Deum patrum nostrorum qui exaudivit
            nos et respexit humilitatem nostram et laborem atque angustias</p>
          <p xml:id="deut26_8" n="8">et eduxit nos de Aegypto in manu forti et brachio extento in
            ingenti pavore in signis atque portentis</p>
          <p xml:id="deut26_9" n="9">et introduxit ad locum istum et tradidit nobis terram lacte et
            melle manantem</p>
          <p xml:id="deut26_10" n="10">et idcirco nunc offero primitias frugum terrae quam dedit
            Dominus mihi et dimittes eas in conspectu Domini Dei tui adorato Domino Deo tuo</p>
          <p xml:id="deut26_11" n="11">et epulaberis in omnibus bonis quae Dominus Deus tuus dederit
            tibi et domui tuae tu et Levites et advena qui tecum est</p>
          <p xml:id="deut26_12" n="12">quando conpleveris decimam cunctarum frugum tuarum anno
            decimarum tertio dabis Levitae et advenae et pupillo et viduae ut comedant intra portas
            tuas et saturentur</p>
          <p xml:id="deut26_13" n="13">loquerisque in conspectu Domini Dei tui abstuli quod
            sanctificatum est de domo mea et dedi illud Levitae et advenae pupillo et viduae sicut
            iussisti mihi non praeterivi mandata tua nec sum oblitus imperii</p>
          <p xml:id="deut26_14" n="14">non comedi ex eis in luctu meo nec separavi ea in qualibet
            inmunditia nec expendi ex his quicquam in re funebri oboedivi voci Domini Dei mei et
            feci omnia sicut praecepisti mihi</p>
          <p xml:id="deut26_15" n="15">respice de sanctuario tuo de excelso caelorum habitaculo et
            benedic populo tuo Israhel et terrae quam dedisti nobis sicut iurasti patribus nostris
            terrae lacte et melle mananti</p>
          <p xml:id="deut26_16" n="16">hodie Dominus Deus tuus praecepit tibi ut facias mandata haec
            atque iudicia et custodias et impleas ex toto corde tuo et ex tota anima tua</p>
          <p xml:id="deut26_17" n="17">Dominum elegisti hodie ut sit tibi Deus et ambules in viis
            eius et custodias caerimonias illius et mandata atque iudicia et oboedias eius
            imperio</p>
          <p xml:id="deut26_18" n="18">et Dominus elegit te hodie ut sis ei populus peculiaris sicut
            locutus est tibi et custodias omnia praecepta eius</p>
          <p xml:id="deut26_19" n="19">et faciat te excelsiorem cunctis gentibus quas creavit in
            laudem et nomen et gloriam suam ut sis populus sanctus Domini Dei tui sicut locutus
            est</p>
        </div>
        <div xml:id="bible-deut27" n="27">
          <head>Caput 27</head>
          <p xml:id="deut27_1" n="1">praecepit autem Moses et seniores Israhel populo dicentes
            custodite omne mandatum quod praecipio vobis hodie</p>
          <p xml:id="deut27_2" n="2">cumque transieritis Iordanem in terram quam Dominus Deus tuus
            dabit tibi eriges ingentes lapides et calce levigabis eos</p>
          <p xml:id="deut27_3" n="3">ut possis in eis scribere omnia verba legis huius Iordane
            transmisso ut introeas terram quam Dominus Deus tuus dabit tibi terram lacte et melle
            manantem sicut iuravit patribus tuis</p>
          <p xml:id="deut27_4" n="4">quando ergo transieritis Iordanem erige lapides quos ego hodie
            praecipio vobis in monte Hebal et levigabis calce</p>
          <p xml:id="deut27_5" n="5">et aedificabis ibi altare Domino Deo tuo de lapidibus quos
            ferrum non tetigit</p>
          <p xml:id="deut27_6" n="6">et de saxis informibus et inpolitis et offeres super eo
            holocausta Domino Deo tuo</p>
          <p xml:id="deut27_7" n="7">et immolabis hostias pacificas comedesque ibi et epulaberis
            coram Domino Deo tuo</p>
          <p xml:id="deut27_8" n="8">et scribes super lapides omnia verba legis huius plane et
            lucide</p>
          <p xml:id="deut27_9" n="9">dixeruntque Moses et sacerdotes levitici generis ad omnem
            Israhelem adtende et audi Israhel hodie factus es populus Domini Dei tui</p>
          <p xml:id="deut27_10" n="10">audies vocem eius et facies mandata atque iustitias quas ego
            praecipio tibi</p>
          <p xml:id="deut27_11" n="11">praecepitque Moses populo in die illo dicens</p>
          <p xml:id="deut27_12" n="12">hii stabunt ad benedicendum Domino super montem Garizim
            Iordane transmisso Symeon Levi Iudas Isachar Ioseph et Beniamin</p>
          <p xml:id="deut27_13" n="13">et e regione isti stabunt ad maledicendum in monte Hebal
            Ruben Gad et Aser Zabulon Dan et Nepthalim</p>
          <p xml:id="deut27_14" n="14">et pronuntiabunt Levitae dicentque ad omnes viros Israhel
            excelsa voce</p>
          <p xml:id="deut27_15" n="15">maledictus homo qui facit sculptile et conflatile
            abominationem Domini opus manuum artificum ponetque illud in abscondito et respondebit
            omnis populus et dicet amen</p>
          <p xml:id="deut27_16" n="16">maledictus qui non honorat patrem suum et matrem et dicet
            omnis populus amen</p>
          <p xml:id="deut27_17" n="17">maledictus qui transfert terminos proximi sui et dicet omnis
            populus amen</p>
          <p xml:id="deut27_18" n="18">maledictus qui errare facit caecum in itinere et dicet omnis
            populus amen</p>
          <p xml:id="deut27_19" n="19">maledictus qui pervertit iudicium advenae pupilli et viduae
            et dicet omnis populus amen</p>
          <p xml:id="deut27_20" n="20">maledictus qui dormit cum uxore patris sui et revelat
            operimentum lectuli eius et dicet omnis populus amen</p>
          <p xml:id="deut27_21" n="21">maledictus qui dormit cum omni iumento et dicet omnis populus
            amen</p>
          <p xml:id="deut27_22" n="22">maledictus qui dormit cum sorore sua filia patris sui sive
            matris suae et dicet omnis populus amen</p>
          <p xml:id="deut27_23" n="23">maledictus qui dormit cum socru sua et dicet omnis populus
            amen</p>
          <p xml:id="deut27_24" n="24">maledictus qui clam percusserit proximum suum et dicet omnis
            populus amen</p>
          <p xml:id="deut27_25" n="25">maledictus qui accipit munera ut percutiat animam sanguinis
            innocentis et dicet omnis populus amen</p>
          <p xml:id="deut27_26" n="26">maledictus qui non permanet in sermonibus legis huius nec eos
            opere perficit et dicet omnis populus amen</p>
        </div>
        <div xml:id="bible-deut28" n="28">
          <head>Caput 28</head>
          <p xml:id="deut28_1" n="1">sin autem audieris vocem Domini Dei tui ut facias atque
            custodias omnia mandata eius quae ego praecipio tibi hodie faciet te Dominus Deus tuus
            excelsiorem cunctis gentibus quae versantur in terra</p>
          <p xml:id="deut28_2" n="2">venientque super te universae benedictiones istae et
            adprehendent te si tamen praecepta eius audieris</p>
          <p xml:id="deut28_3" n="3">benedictus tu in civitate et benedictus in agro</p>
          <p xml:id="deut28_4" n="4">benedictus fructus ventris tui et fructus terrae tuae
            fructusque iumentorum tuorum greges armentorum et caulae ovium tuarum</p>
          <p xml:id="deut28_5" n="5">benedicta horrea tua et benedictae reliquiae tuae</p>
          <p xml:id="deut28_6" n="6">benedictus eris et ingrediens et egrediens</p>
          <p xml:id="deut28_7" n="7">dabit Dominus inimicos tuos qui consurgunt adversum te
            corruentes in conspectu tuo per unam viam venient contra te et per septem fugient a
            facie tua</p>
          <p xml:id="deut28_8" n="8">emittet Dominus benedictionem super cellaria tua et super omnia
            opera manuum tuarum benedicetque tibi in terra quam acceperis</p>
          <p xml:id="deut28_9" n="9">suscitabit te Dominus sibi in populum sanctum sicut iuravit
            tibi si custodieris mandata Domini Dei tui et ambulaveris in viis eius</p>
          <p xml:id="deut28_10" n="10">videbuntque omnes terrarum populi quod nomen Domini invocatum
            sit super te et timebunt te</p>
          <p xml:id="deut28_11" n="11">abundare te faciet Dominus omnibus bonis fructu uteri tui et
            fructu iumentorum tuorum fructu terrae tuae quam iuravit Dominus patribus tuis ut daret
            tibi</p>
          <p xml:id="deut28_12" n="12">aperiet Dominus thesaurum suum optimum caelum ut tribuat
            pluviam terrae tuae in tempore suo benedicet cunctis operibus manuum tuarum et fenerabis
            gentibus multis et ipse a nullo fenus accipies</p>
          <p xml:id="deut28_13" n="13">constituet te Dominus in caput et non in caudam et eris
            semper supra et non subter si audieris mandata Domini Dei tui quae ego praecipio tibi
            hodie et custodieris et feceris</p>
          <p xml:id="deut28_14" n="14">ac non declinaveris ab eis nec ad dextram nec ad sinistram
            nec secutus fueris deos alienos neque colueris eos</p>
          <p xml:id="deut28_15" n="15">quod si audire nolueris vocem Domini Dei tui ut custodias et
            facias omnia mandata eius et caerimonias quas ego praecipio tibi hodie venient super te
            omnes maledictiones istae et adprehendent te</p>
          <p xml:id="deut28_16" n="16">maledictus eris in civitate maledictus in agro</p>
          <p xml:id="deut28_17" n="17">maledictum horreum tuum et maledictae reliquiae tuae</p>
          <p xml:id="deut28_18" n="18">maledictus fructus ventris tui et fructus terrae tuae armenta
            boum tuorum et greges ovium tuarum</p>
          <p xml:id="deut28_19" n="19">maledictus eris ingrediens et maledictus egrediens</p>
          <p xml:id="deut28_20" n="20">mittet Dominus super te famem et esuriem et increpationem in
            omnia opera tua quae facies donec conterat te et perdat velociter propter adinventiones
            tuas pessimas in quibus reliquisti me</p>
          <p xml:id="deut28_21" n="21">adiungat Dominus tibi pestilentiam donec consumat te de terra
            ad quam ingredieris possidendam</p>
          <p xml:id="deut28_22" n="22">percutiat te Dominus egestate febri et frigore ardore et
            aestu et aere corrupto ac robigine et persequatur donec pereas</p>
          <p xml:id="deut28_23" n="23">sit caelum quod supra te est aeneum et terra quam calcas
            ferrea</p>
          <p xml:id="deut28_24" n="24">det Dominus imbrem terrae tuae pulverem et de caelo descendat
            super te cinis donec conteraris</p>
          <p xml:id="deut28_25" n="25">tradat te Dominus corruentem ante hostes tuos per unam viam
            egrediaris contra eos et per septem fugias et dispergaris per omnia regna terrae</p>
          <p xml:id="deut28_26" n="26">sitque cadaver tuum in escam cunctis volatilibus caeli et
            bestiis terrae et non sit qui abigat</p>
          <p xml:id="deut28_27" n="27">percutiat te Dominus ulcere Aegypti et parte corporis per
            quam stercora digeruntur scabie quoque et prurigine ita ut curari nequeas</p>
          <p xml:id="deut28_28" n="28">percutiat te Dominus amentia et caecitate ac furore
            mentis</p>
          <p xml:id="deut28_29" n="29">et palpes in meridie sicut palpare solet caecus in tenebris
            et non dirigas vias tuas omnique tempore calumniam sustineas et opprimaris violentia nec
            habeas qui liberet te</p>
          <p xml:id="deut28_30" n="30">uxorem accipias et alius dormiat cum ea domum aedifices et
            non habites in ea plantes vineam et non vindemies eam</p>
          <p xml:id="deut28_31" n="31">bos tuus immoletur coram te et non comedas ex eo asinus tuus
            rapiatur in conspectu tuo et non reddatur tibi oves tuae dentur inimicis tuis et non sit
            qui te adiuvet</p>
          <p xml:id="deut28_32" n="32">filii tui et filiae tuae tradantur alteri populo videntibus
            oculis tuis et deficientibus ad conspectum eorum tota die et non sit fortitudo in manu
            tua</p>
          <p xml:id="deut28_33" n="33">fructus terrae tuae et omnes labores tuos comedat populus
            quem ignoras et sis semper calumniam sustinens et oppressus cunctis diebus</p>
          <p xml:id="deut28_34" n="34">et stupens ad terrorem eorum quae videbunt oculi tui</p>
          <p xml:id="deut28_35" n="35">percutiat te Dominus ulcere pessimo in genibus et in suris
            sanarique non possis a planta pedis usque ad verticem tuum</p>
          <p xml:id="deut28_36" n="36">ducet Dominus te et regem tuum quem constitueris super te in
            gentem quam ignoras tu et patres tui et servies ibi diis alienis ligno et lapidi</p>
          <p xml:id="deut28_37" n="37">et eris perditus in proverbium ac fabulam omnibus populis ad
            quos te introduxerit Dominus</p>
          <p xml:id="deut28_38" n="38">sementem multam iacies in terram et modicum congregabis quia
            lucustae omnia devorabunt</p>
          <p xml:id="deut28_39" n="39">vineam plantabis et fodies et vinum non bibes nec colliges ex
            ea quippiam quoniam vastabitur vermibus</p>
          <p xml:id="deut28_40" n="40">olivas habebis in omnibus terminis tuis et non ungueris oleo
            quia defluent et peribunt</p>
          <p xml:id="deut28_41" n="41">filios generabis et filias et non frueris eis quoniam
            ducentur in captivitatem</p>
          <p xml:id="deut28_42" n="42">omnes arbores tuas et fruges terrae tuae robigo consumet</p>
          <p xml:id="deut28_43" n="43">advena qui tecum versatur in terra ascendet super te eritque
            sublimior tu autem descendes et eris inferior</p>
          <p xml:id="deut28_44" n="44">ipse fenerabit tibi et tu non fenerabis ei ipse erit in caput
            et tu eris in caudam</p>
          <p xml:id="deut28_45" n="45">et venient super te omnes maledictiones istae et persequentes
            adprehendent te donec intereas quia non audisti vocem Domini Dei tui nec servasti
            mandata eius et caerimonias quas praecepit tibi</p>
          <p xml:id="deut28_46" n="46">et erunt in te signa atque prodigia et in semine tuo usque in
            sempiternum</p>
          <p xml:id="deut28_47" n="47">eo quod non servieris Domino Deo tuo in gaudio cordisque
            laetitia propter rerum omnium abundantiam</p>
          <p xml:id="deut28_48" n="48">servies inimico tuo quem inmittet Dominus tibi in fame et
            siti et nuditate et omnium penuria et ponet iugum ferreum super cervicem tuam donec te
            conterat</p>
          <p xml:id="deut28_49" n="49">adducet Dominus super te gentem de longinquo et de extremis
            finibus terrae in similitudinem aquilae volantis cum impetu cuius linguam intellegere
            non possis</p>
          <p xml:id="deut28_50" n="50">gentem procacissimam quae non deferat seni nec misereatur
            parvulo</p>
          <p xml:id="deut28_51" n="51">et devoret fructum iumentorum tuorum ac fruges terrae tuae
            donec intereas et non relinquat tibi triticum vinum et oleum armenta boum et greges
            ovium donec te disperdat</p>
          <p xml:id="deut28_52" n="52">et conterat in cunctis urbibus tuis et destruantur muri tui
            firmi atque sublimes in quibus habebas fiduciam in omni terra tua obsideberis intra
            portas tuas in omni terra quam dabit tibi Dominus Deus tuus</p>
          <p xml:id="deut28_53" n="53">et comedes fructum uteri tui et carnes filiorum et filiarum
            tuarum quas dedit tibi Dominus Deus tuus in angustia et vastitate qua opprimet te hostis
            tuus</p>
          <p xml:id="deut28_54" n="54">homo delicatus in te et luxuriosus valde invidebit fratri suo
            et uxori quae cubat in sinu suo</p>
          <p xml:id="deut28_55" n="55">ne det eis de carnibus filiorum suorum quas comedet eo quod
            nihil habeat aliud in obsidione et penuria qua vastaverint te inimici tui intra omnes
            portas tuas</p>
          <p xml:id="deut28_56" n="56">tenera mulier et delicata quae super terram ingredi non
            valebat nec pedis vestigium figere propter mollitiem et teneritudinem nimiam invidebit
            viro suo qui cubat in sinu eius super filii et filiae carnibus</p>
          <p xml:id="deut28_57" n="57">et inluvie secundarum quae egrediuntur de medio feminum eius
            et super liberis qui eadem hora nati sunt comedent enim eos clam propter rerum omnium
            penuriam in obsidione et vastitate qua opprimet te inimicus tuus intra portas tuas</p>
          <p xml:id="deut28_58" n="58">nisi custodieris et feceris omnia verba legis huius quae
            scripta sunt in hoc volumine et timueris nomen eius gloriosum et terribile hoc est
            Dominum Deum tuum</p>
          <p xml:id="deut28_59" n="59">augebit Dominus plagas tuas et plagas seminis tui plagas
            magnas et perseverantes infirmitates pessimas et perpetuas</p>
          <p xml:id="deut28_60" n="60">et convertet in te omnes adflictiones Aegypti quas timuisti
            et adherebunt tibi</p>
          <p xml:id="deut28_61" n="61">insuper et universos languores et plagas quae non sunt
            scriptae in volumine legis huius inducet Dominus super te donec te conterat</p>
          <p xml:id="deut28_62" n="62">et remanebitis pauci numero qui prius eratis sicut astra
            caeli prae multitudine quoniam non audisti vocem Domini Dei tui</p>
          <p xml:id="deut28_63" n="63">et sicut ante laetatus est Dominus super vos bene vobis
            faciens vosque multiplicans sic laetabitur disperdens vos atque subvertens ut auferamini
            de terra ad quam ingredieris possidendam</p>
          <p xml:id="deut28_64" n="64">disperget te Dominus in omnes populos a summitate terrae
            usque ad terminos eius et servies ibi diis alienis quos et tu ignoras et patres tui
            lignis et lapidibus</p>
          <p xml:id="deut28_65" n="65">in gentibus quoque illis non quiesces neque erit requies
            vestigio pedis tui dabit enim tibi Dominus ibi cor pavidum et deficientes oculos et
            animam maerore consumptam</p>
          <p xml:id="deut28_66" n="66">et erit vita tua quasi pendens ante te timebis nocte et die
            et non credes vitae tuae</p>
          <p xml:id="deut28_67" n="67">mane dices quis mihi det vesperum et vespere quis mihi det
            mane propter cordis tui formidinem qua terreberis et propter ea quae tuis videbis
            oculis</p>
          <p xml:id="deut28_68" n="68">reducet te Dominus classibus in Aegyptum per viam de qua dixi
            tibi ut eam amplius non videres ibi venderis inimicis tuis in servos et ancillas et non
            erit qui emat</p>
        </div>
        <div xml:id="bible-deut29" n="29">
          <head>Caput 29</head>
          <p xml:id="deut29_1" n="1">haec sunt verba foederis quod praecepit Dominus Mosi ut feriret
            cum filiis Israhel in terra Moab praeter illud foedus quod cum eis pepigit in Horeb</p>
          <p xml:id="deut29_2" n="2">vocavitque Moses omnem Israhelem et dixit ad eos vos vidistis
            universa quae fecit Dominus coram vobis in terra Aegypti Pharaoni et omnibus servis eius
            universaeque terrae illius</p>
          <p xml:id="deut29_3" n="3">temptationes magnas quas viderunt oculi tui signa illa
            portentaque ingentia</p>
          <p xml:id="deut29_4" n="4">et non dedit Dominus vobis cor intellegens et oculos videntes
            et aures quae possint audire usque in praesentem diem</p>
          <p xml:id="deut29_5" n="5">adduxi vos quadraginta annis per desertum non sunt adtrita
            vestimenta vestra nec calciamenta pedum tuorum vetustate consumpta sunt</p>
          <p xml:id="deut29_6" n="6">panem non comedistis vinum et siceram non bibistis ut sciretis
            quia ego sum Dominus Deus vester</p>
          <p xml:id="deut29_7" n="7">et venistis ad locum hunc egressusque est Seon rex Esebon et Og
            rex Basan occurrens nobis ad pugnam et percussimus eos</p>
          <p xml:id="deut29_8" n="8">et tulimus terram eorum ac tradidimus possidendam Ruben et Gad
            et dimidiae tribui Manasse</p>
          <p xml:id="deut29_9" n="9">custodite ergo verba pacti huius et implete ea ut intellegatis
            universa quae facitis</p>
          <p xml:id="deut29_10" n="10">vos statis hodie cuncti coram Domino Deo vestro principes
            vestri ac tribus et maiores natu atque doctores omnis populus Israhel</p>
          <p xml:id="deut29_11" n="11">liberi et uxores vestrae et advena qui tecum moratur in
            castris exceptis lignorum caesoribus et his qui conportant aquas</p>
          <p xml:id="deut29_12" n="12">ut transeas in foedere Domini Dei tui et in iureiurando quod
            hodie Dominus Deus tuus percutit tecum</p>
          <p xml:id="deut29_13" n="13">ut suscitet te sibi in populum et ipse sit Deus tuus sicut
            locutus est tibi et sicut iuravit patribus tuis Abraham Isaac et Iacob</p>
          <p xml:id="deut29_14" n="14">nec vobis solis ego hoc foedus ferio et haec iuramenta
            confirmo</p>
          <p xml:id="deut29_15" n="15">sed cunctis praesentibus et absentibus</p>
          <p xml:id="deut29_16" n="16">vos enim nostis ut habitaverimus in terra Aegypti et quomodo
            transierimus per medium nationum quas transeuntes</p>
          <p xml:id="deut29_17" n="17">vidistis abominationes et sordes id est idola eorum lignum et
            lapidem argentum et aurum quae colebant</p>
          <p xml:id="deut29_18" n="18">ne forte sit inter vos vir aut mulier familia aut tribus
            cuius cor aversum est hodie a Domino Deo vestro ut vadat et serviat diis illarum gentium
            et sit inter vos radix germinans fel et amaritudinem</p>
          <p xml:id="deut29_19" n="19">cumque audierit verba iuramenti huius benedicat sibi in corde
            suo dicens pax erit mihi et ambulabo in pravitate cordis mei et adsumat ebria
            sitientem</p>
          <p xml:id="deut29_20" n="20">et Dominus non ignoscat ei sed tunc quam maxime furor eius
            fumet et zelus contra hominem illum et sedeant super eo omnia maledicta quae scripta
            sunt in hoc volumine et deleat nomen eius sub caelo</p>
          <p xml:id="deut29_21" n="21">et consumat eum in perditionem ex omnibus tribubus Israhel
            iuxta maledictiones quae in libro legis huius ac foederis continentur</p>
          <p xml:id="deut29_22" n="22">dicetque sequens generatio et filii qui nascentur deinceps et
            peregrini qui de longe venerint videntes plagas terrae illius et infirmitates quibus eam
            adflixerit Dominus</p>
          <p xml:id="deut29_23" n="23">sulphure et salis ardore conburens ita ut ultra non seratur
            nec virens quippiam germinet in exemplum subversionis Sodomae et Gomorrae Adamae et
            Seboim quas subvertit Dominus in ira et furore suo</p>
          <p xml:id="deut29_24" n="24">et dicent omnes gentes quare sic fecit Dominus terrae huic
            quae est haec ira furoris eius inmensa</p>
          <p xml:id="deut29_25" n="25">et respondebunt quia dereliquerunt pactum Domini quod pepigit
            cum patribus eorum quando eduxit eos de terra Aegypti</p>
          <p xml:id="deut29_26" n="26">et servierunt diis alienis et adoraverunt eos quos nesciebant
            et quibus non fuerant adtributi</p>
          <p xml:id="deut29_27" n="27">idcirco iratus est furor Domini contra terram istam ut
            induceret super eam omnia maledicta quae in hoc volumine scripta sunt</p>
          <p xml:id="deut29_28" n="28">et eiecit eos de terra sua in ira et furore et indignatione
            maxima proiecitque in terram alienam sicut hodie conprobatur</p>
          <p xml:id="deut29_29" n="29">abscondita Domino Deo nostro quae manifesta sunt nobis et
            filiis nostris usque in aeternum ut faciamus universa legis huius</p>
        </div>
        <div xml:id="bible-deut30" n="30">
          <head>Caput 30</head>
          <p xml:id="deut30_1" n="1">cum ergo venerint super te omnes sermones isti benedictio sive
            maledictio quam proposui in conspectu tuo et ductus paenitudine cordis tui in universis
            gentibus in quas disperserit te Dominus Deus tuus</p>
          <p xml:id="deut30_2" n="2">reversus fueris ad eum et oboedieris eius imperiis sicut ego
            hodie praecipio tibi cum filiis tuis in toto corde tuo et in tota anima tua</p>
          <p xml:id="deut30_3" n="3">reducet Dominus Deus tuus captivitatem tuam ac miserebitur tui
            et rursum congregabit te de cunctis populis in quos te ante dispersit</p>
          <p xml:id="deut30_4" n="4">si ad cardines caeli fueris dissipatus inde te retrahet Dominus
            Deus tuus</p>
          <p xml:id="deut30_5" n="5">et adsumet atque introducet in terram quam possederunt patres
            tui et obtinebis eam et benedicens tibi maioris numeri esse te faciet quam fuerunt
            patres tui</p>
          <p xml:id="deut30_6" n="6">circumcidet Dominus Deus tuus cor tuum et cor seminis tui ut
            diligas Dominum Deum tuum in toto corde tuo et in tota anima tua et possis vivere</p>
          <p xml:id="deut30_7" n="7">omnes autem maledictiones has convertet super inimicos tuos et
            eos qui oderunt te et persequuntur</p>
          <p xml:id="deut30_8" n="8">tu autem reverteris et audies vocem Domini Dei tui faciesque
            universa mandata quae ego praecipio tibi hodie</p>
          <p xml:id="deut30_9" n="9">et abundare te faciet Dominus Deus tuus in cunctis operibus
            manuum tuarum in subole uteri tui et in fructu iumentorum tuorum in ubertate terrae tuae
            et in rerum omnium largitate revertetur enim Dominus ut gaudeat super te in omnibus
            bonis sicut gavisus est in patribus tuis</p>
          <p xml:id="deut30_10" n="10">si tamen audieris vocem Domini Dei tui et custodieris
            praecepta eius et caerimonias quae in hac lege conscriptae sunt et revertaris ad Dominum
            Deum tuum in toto corde tuo et in tota anima tua</p>
          <p xml:id="deut30_11" n="11">mandatum hoc quod ego praecipio tibi hodie non supra te est
            neque procul positum</p>
          <p xml:id="deut30_12" n="12">nec in caelo situm ut possis dicere quis nostrum ad caelum
            valet conscendere ut deferat illud ad nos et audiamus atque opere conpleamus</p>
          <p xml:id="deut30_13" n="13">neque trans mare positum ut causeris et dicas quis e nobis
            transfretare poterit mare et illud ad nos usque deferre ut possimus audire et facere
            quod praeceptum est</p>
          <p xml:id="deut30_14" n="14">sed iuxta te est sermo valde in ore tuo et in corde tuo ut
            facias illum</p>
          <p xml:id="deut30_15" n="15">considera quod hodie proposuerim in conspectu tuo vitam et
            bonum et e contrario mortem et malum</p>
          <p xml:id="deut30_16" n="16">ut diligas Dominum Deum tuum et ambules in viis eius et
            custodias mandata illius et caerimonias atque iudicia et vivas ac multiplicet te
            benedicatque tibi in terra ad quam ingredieris possidendam</p>
          <p xml:id="deut30_17" n="17">sin autem aversum fuerit cor tuum et audire nolueris atque
            errore deceptus adoraveris deos alienos et servieris eis</p>
          <p xml:id="deut30_18" n="18">praedico tibi hodie quod pereas et parvo tempore moreris in
            terra ad quam Iordane transmisso ingredieris possidendam</p>
          <p xml:id="deut30_19" n="19">testes invoco hodie caelum et terram quod proposuerim vobis
            vitam et mortem bonum et malum benedictionem et maledictionem elige ergo vitam ut et tu
            vivas et semen tuum</p>
          <p xml:id="deut30_20" n="20">et diligas Dominum Deum tuum atque oboedias voci eius et illi
            adhereas ipse est enim vita tua et longitudo dierum tuorum ut habites in terra pro qua
            iuravit Dominus patribus tuis Abraham Isaac et Iacob ut daret eam illis</p>
        </div>
        <div xml:id="bible-deut31" n="31">
          <head>Caput 31</head>
          <p xml:id="deut31_1" n="1">abiit itaque Moses et locutus est omnia verba haec ad universum
            Israhel</p>
          <p xml:id="deut31_2" n="2">et dixit ad eos centum viginti annorum sum hodie non possum
            ultra egredi et ingredi praesertim cum et Dominus dixerit mihi non transibis Iordanem
            istum</p>
          <p xml:id="deut31_3" n="3">Dominus ergo Deus tuus transibit ante te ipse delebit omnes
            gentes has in conspectu tuo et possidebis eas et Iosue iste transibit ante te sicut
            locutus est Dominus</p>
          <p xml:id="deut31_4" n="4">facietque Dominus eis sicut fecit Seon et Og regibus Amorreorum
            et terrae eorum delebitque eos</p>
          <p xml:id="deut31_5" n="5">cum ergo et hos tradiderit vobis similiter facietis eis sicut
            praecepi vobis</p>
          <p xml:id="deut31_6" n="6">viriliter agite et confortamini nolite timere nec paveatis a
            conspectu eorum quia Dominus Deus tuus ipse est ductor tuus et non dimittet nec
            derelinquet te</p>
          <p xml:id="deut31_7" n="7">vocavitque Moses Iosue et dixit ei coram omni Israhel
            confortare et esto robustus tu enim introduces populum istum in terram quam daturum se
            patribus eorum iuravit Dominus et tu eam sorte divides</p>
          <p xml:id="deut31_8" n="8">et Dominus qui ductor vester est ipse erit tecum non dimittet
            nec derelinquet te noli timere nec paveas</p>
          <p xml:id="deut31_9" n="9">scripsit itaque Moses legem hanc et tradidit eam sacerdotibus
            filiis Levi qui portabant arcam foederis Domini et cunctis senioribus Israhelis</p>
          <p xml:id="deut31_10" n="10">praecepitque eis dicens post septem annos anno remissionis in
            sollemnitate tabernaculorum</p>
          <p xml:id="deut31_11" n="11">convenientibus cunctis ex Israhel ut appareant in conspectu
            Domini Dei tui in loco quem elegerit Dominus leges verba legis huius coram omni Israhel
            audientibus eis</p>
          <p xml:id="deut31_12" n="12">et in unum omni populo congregato tam viris quam mulieribus
            parvulis et advenis qui sunt intra portas tuas ut audientes discant et timeant Dominum
            Deum vestrum et custodiant impleantque omnes sermones legis huius</p>
          <p xml:id="deut31_13" n="13">filii quoque eorum qui nunc ignorant audire possint et
            timeant Dominum Deum suum cunctis diebus quibus versantur in terra ad quam vos Iordane
            transito pergitis obtinendam</p>
          <p xml:id="deut31_14" n="14">et ait Dominus ad Mosen ecce prope sunt dies mortis tuae voca
            Iosue et state in tabernaculo testimonii ut praecipiam ei abierunt ergo Moses et Iosue
            et steterunt in tabernaculo testimonii</p>
          <p xml:id="deut31_15" n="15">apparuitque Dominus ibi in columna nubis quae stetit in
            introitu tabernaculi</p>
          <p xml:id="deut31_16" n="16">dixitque Dominus ad Mosen ecce tu dormies cum patribus tuis
            et populus iste consurgens fornicabitur post deos alienos in terra ad quam ingredietur
            et habitabit in ea ibi derelinquet me et irritum faciet foedus quod pepigi cum eo</p>
          <p xml:id="deut31_17" n="17">et irascetur furor meus contra eum in die illo et derelinquam
            eum et abscondam faciem meam ab eo et erit in devorationem invenient eum omnia mala et
            adflictiones ita ut dicat in illo die vere quia non est Deus mecum invenerunt me haec
            mala</p>
          <p xml:id="deut31_18" n="18">ego autem abscondam et celabo faciem meam in die illo propter
            omnia mala quae fecit quia secutus est deos alienos</p>
          <p xml:id="deut31_19" n="19">nunc itaque scribite vobis canticum istud et docete filios
            Israhel ut memoriter teneant et ore decantent et sit mihi carmen istud pro testimonio
            inter filios Israhel</p>
          <p xml:id="deut31_20" n="20">introducam enim eum in terram pro qua iuravi patribus eius
            lacte et melle manantem cumque comederint et saturati crassique fuerint avertentur ad
            deos alienos et servient eis et detrahent mihi et irritum facient pactum meum</p>
          <p xml:id="deut31_21" n="21">postquam invenerint eum mala multa et adflictiones
            respondebit ei canticum istud pro testimonio quod nulla delebit oblivio ex ore seminis
            tui scio enim cogitationes eius quae facturus sit hodie antequam introducam eum in
            terram quam ei pollicitus sum</p>
          <p xml:id="deut31_22" n="22">scripsit ergo Moses canticum et docuit filios Israhel</p>
          <p xml:id="deut31_23" n="23">praecepitque Iosue filio Nun et ait confortare et esto
            robustus tu enim introduces filios Israhel in terram quam pollicitus sum et ego ero
            tecum</p>
          <p xml:id="deut31_24" n="24">postquam ergo scripsit Moses verba legis huius in volumine
            atque conplevit</p>
          <p xml:id="deut31_25" n="25">praecepit Levitis qui portabant arcam foederis Domini
            dicens</p>
          <p xml:id="deut31_26" n="26">tollite librum istum et ponite eum in latere arcae foederis
            Domini Dei vestri ut sit ibi contra te in testimonio</p>
          <p xml:id="deut31_27" n="27">ego enim scio contentionem tuam et cervicem tuam durissimam
            adhuc vivente me et ingrediente vobiscum semper contentiose egistis contra Dominum
            quanto magis cum mortuus fuero</p>
          <p xml:id="deut31_28" n="28">congregate ad me omnes maiores natu per tribus vestras atque
            doctores et loquar audientibus eis sermones istos et invocabo contra eos caelum et
            terram</p>
          <p xml:id="deut31_29" n="29">novi enim quod post mortem meam inique agetis et declinabitis
            cito de via quam praecepi vobis et occurrent vobis mala in extremo tempore quando
            feceritis malum in conspectu Domini ut inritetis eum per opera manuum vestrarum</p>
          <p xml:id="deut31_30" n="30">locutus est ergo Moses audiente universo coetu Israhel verba
            carminis huius et ad finem usque conplevit</p>
        </div>
        <div xml:id="bible-deut32" n="32">
          <head>Caput 32</head>
          <p xml:id="deut32_1" n="1">audite caeli quae loquor audiat terra verba oris mei</p>
          <p xml:id="deut32_2" n="2">concrescat in pluvia doctrina mea fluat ut ros eloquium meum
            quasi imber super herbam et quasi stillae super gramina</p>
          <p xml:id="deut32_3" n="3">quia nomen Domini invocabo date magnificentiam Deo nostro</p>
          <p xml:id="deut32_4" n="4">Dei perfecta sunt opera et omnes viae eius iudicia Deus fidelis
            et absque ulla iniquitate iustus et rectus</p>
          <p xml:id="deut32_5" n="5">peccaverunt ei non filii eius in sordibus generatio prava atque
            perversa</p>
          <p xml:id="deut32_6" n="6">haecine reddis Domino popule stulte et insipiens numquid non
            ipse est pater tuus qui possedit et fecit et creavit te</p>
          <p xml:id="deut32_7" n="7">memento dierum antiquorum cogita generationes singulas
            interroga patrem tuum et adnuntiabit tibi maiores tuos et dicent tibi</p>
          <p xml:id="deut32_8" n="8">quando dividebat Altissimus gentes quando separabat filios Adam
            constituit terminos populorum iuxta numerum filiorum Israhel</p>
          <p xml:id="deut32_9" n="9">pars autem Domini populus eius Iacob funiculus hereditatis
            eius</p>
          <p xml:id="deut32_10" n="10">invenit eum in terra deserta in loco horroris et vastae
            solitudinis circumduxit eum et docuit et custodivit quasi pupillam oculi sui</p>
          <p xml:id="deut32_11" n="11">sicut aquila provocans ad volandum pullos suos et super eos
            volitans expandit alas suas et adsumpsit eum atque portavit in umeris suis</p>
          <p xml:id="deut32_12" n="12">Dominus solus dux eius fuit et non erat cum eo deus
            alienus</p>
          <p xml:id="deut32_13" n="13">constituit eum super excelsam terram ut comederet fructus
            agrorum ut sugeret mel de petra oleumque de saxo durissimo</p>
          <p xml:id="deut32_14" n="14">butyrum de armento et lac de ovibus cum adipe agnorum et
            arietum filiorum Basan et hircos cum medulla tritici et sanguinem uvae biberet
            meracissimum</p>
          <p xml:id="deut32_15" n="15">incrassatus est dilectus et recalcitravit incrassatus
            inpinguatus dilatatus dereliquit Deum factorem suum et recessit a Deo salutari suo</p>
          <p xml:id="deut32_16" n="16">provocaverunt eum in diis alienis et in abominationibus ad
            iracundiam concitaverunt</p>
          <p xml:id="deut32_17" n="17">immolaverunt daemonibus et non Deo diis quos ignorabant novi
            recentesque venerunt quos non coluerunt patres eorum</p>
          <p xml:id="deut32_18" n="18">Deum qui te genuit dereliquisti et oblitus es Domini
            creatoris tui</p>
          <p xml:id="deut32_19" n="19">vidit Dominus et ad iracundiam concitatus est quia
            provocaverunt eum filii sui et filiae</p>
          <p xml:id="deut32_20" n="20">et ait abscondam faciem meam ab eis et considerabo novissima
            eorum generatio enim perversa est et infideles filii</p>
          <p xml:id="deut32_21" n="21">ipsi me provocaverunt in eo qui non erat Deus et inritaverunt
            in vanitatibus suis et ego provocabo eos in eo qui non est populus et in gente stulta
            inritabo illos</p>
          <p xml:id="deut32_22" n="22">ignis succensus est in furore meo et ardebit usque ad inferni
            novissima devorabitque terram cum germine suo et montium fundamenta conburet</p>
          <p xml:id="deut32_23" n="23">congregabo super eos mala et sagittas meas conplebo in
            eis</p>
          <p xml:id="deut32_24" n="24">consumentur fame et devorabunt eos aves morsu amarissimo
            dentes bestiarum inmittam in eos cum furore trahentium super terram atque serpentium</p>
          <p xml:id="deut32_25" n="25">foris vastabit eos gladius et intus pavor iuvenem simul ac
            virginem lactantem cum homine sene</p>
          <p xml:id="deut32_26" n="26">dixi ubinam sunt cessare faciam ex hominibus memoriam
            eorum</p>
          <p xml:id="deut32_27" n="27">sed propter iram inimicorum distuli ne forte superbirent
            hostes eorum et dicerent manus nostra excelsa et non Dominus fecit haec omnia</p>
          <p xml:id="deut32_28" n="28">gens absque consilio est et sine prudentia</p>
          <p xml:id="deut32_29" n="29">utinam saperent et intellegerent ac novissima providerent</p>
          <p xml:id="deut32_30" n="30">quomodo persequatur unus mille et duo fugent decem milia
            nonne ideo quia Deus suus vendidit eos et Dominus conclusit illos</p>
          <p xml:id="deut32_31" n="31">non enim est Deus noster ut deus eorum et inimici nostri sunt
            iudices</p>
          <p xml:id="deut32_32" n="32">de vinea Sodomorum vinea eorum et de suburbanis Gomorrae uva
            eorum uva fellis et botri amarissimi</p>
          <p xml:id="deut32_33" n="33">fel draconum vinum eorum et venenum aspidum insanabile</p>
          <p xml:id="deut32_34" n="34">nonne haec condita sunt apud me et signata in thesauris
            meis</p>
          <p xml:id="deut32_35" n="35">mea est ultio et ego retribuam in tempore ut labatur pes
            eorum iuxta est dies perditionis et adesse festinant tempora</p>
          <p xml:id="deut32_36" n="36">iudicabit Dominus populum suum et in servis suis miserebitur
            videbit quod infirmata sit manus et clausi quoque defecerint residuique consumpti
            sint</p>
          <p xml:id="deut32_37" n="37">et dicet ubi sunt dii eorum in quibus habebant fiduciam</p>
          <p xml:id="deut32_38" n="38">de quorum victimis comedebant adipes et bibebant vinum
            libaminum surgant et opitulentur vobis et in necessitate vos protegant</p>
          <p xml:id="deut32_39" n="39">videte quod ego sim solus et non sit alius deus praeter me
            ego occidam et ego vivere faciam percutiam et ego sanabo et non est qui de manu mea
            possit eruere</p>
          <p xml:id="deut32_40" n="40">levabo ad caelum manum meam et dicam vivo ego in aeternum</p>
          <p xml:id="deut32_41" n="41">si acuero ut fulgur gladium meum et arripuerit iudicium manus
            mea reddam ultionem hostibus meis et his qui oderunt me retribuam</p>
          <p xml:id="deut32_42" n="42">inebriabo sagittas meas sanguine et gladius meus devorabit
            carnes de cruore occisorum et de captivitate nudati inimicorum capitis</p>
          <p xml:id="deut32_43" n="43">laudate gentes populum eius quia sanguinem servorum suorum
            ulciscetur et vindictam retribuet in hostes eorum et propitius erit terrae populi
            sui</p>
          <p xml:id="deut32_44" n="44">venit ergo Moses et locutus est omnia verba cantici huius in
            auribus populi ipse et Iosue filius Nun</p>
          <p xml:id="deut32_45" n="45">conplevitque omnes sermones istos loquens ad universum
            Israhel</p>
          <p xml:id="deut32_46" n="46">et dixit ad eos ponite corda vestra in omnia verba quae ego
            testificor vobis hodie ut mandetis ea filiis vestris custodire et facere et implere
            universa quae scripta sunt legis huius</p>
          <p xml:id="deut32_47" n="47">quia non in cassum praecepta sunt vobis sed ut singuli in eis
            viverent quae facientes longo perseveretis tempore in terra ad quam Iordane transmisso
            ingredimini possidendam</p>
          <p xml:id="deut32_48" n="48">locutusque est Dominus ad Mosen in eadem die dicens</p>
          <p xml:id="deut32_49" n="49">ascende in montem istum Abarim id est transituum in montem
            Nebo qui est in terra Moab contra Hiericho et vide terram Chanaan quam ego tradam filiis
            Israhel obtinendam et morere in monte</p>
          <p xml:id="deut32_50" n="50">quem conscendens iungeris populis tuis sicut mortuus est
            Aaron frater tuus in monte Hor et adpositus populis suis</p>
          <p xml:id="deut32_51" n="51">quia praevaricati estis contra me in medio filiorum Israhel
            ad aquas Contradictionis in Cades deserti Sin et non sanctificastis me inter filios
            Israhel</p>
          <p xml:id="deut32_52" n="52">e contra videbis terram et non ingredieris in eam quam ego
            dabo filiis Israhel</p>
        </div>
        <div xml:id="bible-deut33" n="33">
          <head>Caput 33</head>
          <p xml:id="deut33_1" n="1">haec est benedictio qua benedixit Moses homo Dei filiis Israhel
            ante mortem suam</p>
          <p xml:id="deut33_2" n="2">et ait Dominus de Sina venit et de Seir ortus est nobis
            apparuit de monte Pharan et cum eo sanctorum milia in dextera eius ignea lex</p>
          <p xml:id="deut33_3" n="3">dilexit populos omnes sancti in manu illius sunt et qui
            adpropinquant pedibus eius accipient de doctrina illius</p>
          <p xml:id="deut33_4" n="4">legem praecepit nobis Moses hereditatem multitudinis Iacob</p>
          <p xml:id="deut33_5" n="5">erit apud rectissimum rex congregatis principibus populi cum
            tribubus Israhel</p>
          <p xml:id="deut33_6" n="6">vivat Ruben et non moriatur et sit parvus in numero</p>
          <p xml:id="deut33_7" n="7">haec est Iudae benedictio audi Domine vocem Iudae et ad populum
            suum introduc eum manus eius pugnabunt pro eo et adiutor illius contra adversarios eius
            erit</p>
          <p xml:id="deut33_8" n="8">Levi quoque ait perfectio tua et doctrina tua viro sancto tuo
            quem probasti in Temptatione et iudicasti ad aquas Contradictionis</p>
          <p xml:id="deut33_9" n="9">qui dixit patri suo et matri suae nescio vos et fratribus suis
            ignoro illos et nescierunt filios suos hii custodierunt eloquium tuum et pactum tuum
            servaverunt</p>
          <p xml:id="deut33_10" n="10">iudicia tua o Iacob et legem tuam o Israhel ponent thymiama
            in furore tuo et holocaustum super altare tuum</p>
          <p xml:id="deut33_11" n="11">benedic Domine fortitudini eius et opera manuum illius
            suscipe percute dorsa inimicorum eius et qui oderunt eum non consurgant</p>
          <p xml:id="deut33_12" n="12">et Beniamin ait amantissimus Domini habitabit confidenter in
            eo quasi in thalamo tota die morabitur et inter umeros illius requiescet</p>
          <p xml:id="deut33_13" n="13">Ioseph quoque ait de benedictione Domini terra eius de pomis
            caeli et rore atque abysso subiacente</p>
          <p xml:id="deut33_14" n="14">de pomis fructuum solis ac lunae</p>
          <p xml:id="deut33_15" n="15">de vertice antiquorum montium de pomis collium aeternorum</p>
          <p xml:id="deut33_16" n="16">et de frugibus terrae et plenitudine eius benedictio illius
            qui apparuit in rubo veniat super caput Ioseph et super verticem nazarei inter fratres
            suos</p>
          <p xml:id="deut33_17" n="17">quasi primogeniti tauri pulchritudo eius cornua rinocerotis
            cornua illius in ipsis ventilabit gentes usque ad terminos terrae hae sunt multitudines
            Ephraim et haec milia Manasse</p>
          <p xml:id="deut33_18" n="18">et Zabulon ait laetare Zabulon in exitu tuo et Isachar in
            tabernaculis tuis</p>
          <p xml:id="deut33_19" n="19">populos ad montem vocabunt ibi immolabunt victimas iustitiae
            qui inundationem maris quasi lac sugent et thesauros absconditos harenarum</p>
          <p xml:id="deut33_20" n="20">et Gad ait benedictus in latitudine Gad quasi leo requievit
            cepitque brachium et verticem</p>
          <p xml:id="deut33_21" n="21">et vidit principatum suum quod in parte sua doctor esset
            repositus qui fuit cum principibus populi et fecit iustitias Domini et iudicium suum cum
            Israhel</p>
          <p xml:id="deut33_22" n="22">Dan quoque ait Dan catulus leonis fluet largiter de Basan</p>
          <p xml:id="deut33_23" n="23">et Nepthalim dixit Nepthalim abundantia perfruetur et plenus
            erit benedictione Domini mare et meridiem possidebit</p>
          <p xml:id="deut33_24" n="24">Aser quoque ait benedictus in filiis Aser sit placens
            fratribus suis tinguat in oleo pedem suum</p>
          <p xml:id="deut33_25" n="25">ferrum et aes calciamentum eius sicut dies iuventutis tuae
            ita et senectus tua</p>
          <p xml:id="deut33_26" n="26">non est alius ut Deus rectissimi ascensor caeli auxiliator
            tuus magnificentia eius discurrunt nubes</p>
          <p xml:id="deut33_27" n="27">habitaculum eius sursum et subter brachia sempiterna eiciet a
            facie tua inimicum dicetque conterere</p>
          <p xml:id="deut33_28" n="28">habitabit Israhel confidenter et solus oculus Iacob in terra
            frumenti et vini caelique caligabunt rore</p>
          <p xml:id="deut33_29" n="29">beatus tu Israhel quis similis tui popule qui salvaris in
            Domino scutum auxilii tui et gladius gloriae tuae negabunt te inimici tui et tu eorum
            colla calcabis</p>
        </div>
        <div xml:id="bible-deut34" n="34">
          <head>Caput 34</head>
          <p xml:id="deut34_1" n="1">ascendit ergo Moses de campestribus Moab super montem Nebo in
            verticem Phasga contra Hiericho ostenditque ei Dominus omnem terram Galaad usque Dan</p>
          <p xml:id="deut34_2" n="2">et universum Nepthalim terramque Ephraim et Manasse et omnem
            terram usque ad mare Novissimum</p>
          <p xml:id="deut34_3" n="3">et australem partem et latitudinem campi Hiericho civitatis
            Palmarum usque Segor</p>
          <p xml:id="deut34_4" n="4">dixitque Dominus ad eum haec est terra pro qua iuravi Abraham
            Isaac et Iacob dicens semini tuo dabo eam vidisti eam oculis tuis et non transibis ad
            illam</p>
          <p xml:id="deut34_5" n="5">mortuusque est ibi Moses servus Domini in terra Moab iubente
            Domino</p>
          <p xml:id="deut34_6" n="6">et sepelivit eum in valle terrae Moab contra Phogor et non
            cognovit homo sepulchrum eius usque in praesentem diem</p>
          <p xml:id="deut34_7" n="7">Moses centum et viginti annorum erat quando mortuus est non
            caligavit oculus eius nec dentes illius moti sunt</p>
          <p xml:id="deut34_8" n="8">fleveruntque eum filii Israhel in campestribus Moab triginta
            diebus et conpleti sunt dies planctus lugentium Mosen</p>
          <p xml:id="deut34_9" n="9">Iosue vero filius Nun repletus est spiritu sapientiae quia
            Moses posuit super eum manus suas et oboedierunt ei filii Israhel feceruntque sicut
            praecepit Dominus Mosi</p>
          <p xml:id="deut34_10" n="10">et non surrexit propheta ultra in Israhel sicut Moses quem
            nosset Dominus facie ad faciem</p>
          <p xml:id="deut34_11" n="11">in omnibus signis atque portentis quae misit per eum ut
            faceret in terra Aegypti Pharaoni et omnibus servis eius universaeque terrae illius</p>
          <p xml:id="deut34_12" n="12">et cunctam manum robustam magnaque mirabilia quae fecit Moses
            coram universo Israhel</p>
        </div>
      </div>
    </body>
  </text>
</TEI>
