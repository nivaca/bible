<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>2 Makkab√§er</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-IImac">
        <div xml:id="bible-IImac1" n="1">
          <head>Caput 1</head>
          <p xml:id="IImac1_1" n="1">fratribus qui sunt per Aegyptum Iudaeis salutem dicunt fratres
            qui sunt in Hierosolymis Iudaei et qui in regione Iudaeae et pacem bonam</p>
          <p xml:id="IImac1_2" n="2">benefaciat vobis Deus et meminerit testamenti sui quod est ad
            Abraham et Isaac et Iacob servorum suorum fidelium</p>
          <p xml:id="IImac1_3" n="3">et det vobis cor omnibus ut colatis eum et faciatis eius
            voluntatem corde magno et animo volente</p>
          <p xml:id="IImac1_4" n="4">adaperiat cor vestrum in lege sua et in praeceptis eius et
            faciat pacem</p>
          <p xml:id="IImac1_5" n="5">exaudiat orationes vestras et reconcilietur vobis nec vos
            deserat in tempore malo</p>
          <p xml:id="IImac1_6" n="6">et nunc hic sumus orantes pro vobis</p>
          <p xml:id="IImac1_7" n="7">regnante Demetrio anno centesimo sexagesimo nono nos Iudaei
            scripsimus vobis in tribulatione et impetu qui supervenit nobis in istis annis ex quo
            recessit Iason a sancta terra et a regno</p>
          <p xml:id="IImac1_8" n="8">portam succenderunt et effuderunt sanguinem innocentem et
            oravimus ad Dominum et exauditi sumus et obtulimus sacrificium et similaginem et
            accendimus lucernas et proposuimus panes</p>
          <p xml:id="IImac1_9" n="9">et nunc frequentate dies scenophegiae mensis casleu</p>
          <p xml:id="IImac1_10" n="10">anno centesimo octogesimo octavo populus qui est Hierosolymis
            et in Iudaea senatusque et Iudas Aristobolo magistro Ptolomei regis qui est de genere
            christorum sacerdotum et his qui in Aegypto sunt Iudaeis salutem et sanitatem</p>
          <p xml:id="IImac1_11" n="11">de magnis periculis a Deo liberati magnifice gratias ipsi
            utpote qui adversus talem regem dimicavimus</p>
          <p xml:id="IImac1_12" n="12">ipse enim ebullire fecit de Perside eos qui pugnaverunt
            contra nos</p>
          <p xml:id="IImac1_13" n="13">nam cum in Perside esset dux ipse et cum ipso inmensus
            exercitus cecidit in templo Naneae consilio deceptus sacerdotis Naneae</p>
          <p xml:id="IImac1_14" n="14">ut enim cum ea habitaturus venit ad locum Antiochus et amici
            eius et ut acciperet pecunias multas dotis nomine</p>
          <p xml:id="IImac1_15" n="15">cumque proposuissent eas sacerdotes Naneae et ipse cum paucis
            ingressus esset intra ambitum fani clauserunt templum</p>
          <p xml:id="IImac1_16" n="16">cum intrasset Antiochus apertoque occulto aditu templi
            mittentes lapides percusserunt ducem et qui cum eo erant et diviserunt membratim et
            capitibus amputatis foras proiecerunt</p>
          <p xml:id="IImac1_17" n="17">per omnia benedictus Deus qui tradidit impios</p>
          <p xml:id="IImac1_18" n="18">facturi igitur quinta et vicesima mensis casleu
            purificationem templi necessarium duximus significare vobis ut vos quoque agatis diem
            scenophegiae et diem ignis qui datus est quando Neemias aedificato templo et altari
            obtulit sacrificia</p>
          <p xml:id="IImac1_19" n="19">nam cum in Persidem ducerentur patres nostri sacerdotes qui
            tunc Dei cultores erant acceptum ignem de altario occulte absconderunt in valle ubi erat
            puteus altus siccus et in eo contutati sunt eum ita ut omnibus ignotus esset locus</p>
          <p xml:id="IImac1_20" n="20">cum praeterissent autem multi anni et placuit Deo ut
            mitteretur Neemias a rege Persidis nepotes sacerdotum illorum qui absconderant misit ad
            requirendum ignem et sicut narraverunt nobis non invenerunt ignem sed aquam crassam</p>
          <p xml:id="IImac1_21" n="21">et iussit eos haurire et adferre sibi et sacrificia quae
            inposita erant iussit sacerdos Neemias aspargi aqua ipsa et ligna et quae erant
            superposita</p>
          <p xml:id="IImac1_22" n="22">utque hoc factum est et tempus adfuit quo sol refulsit qui
            prius erat in nubilo accensus est ignis magnus ita ut omnes mirarentur</p>
          <p xml:id="IImac1_23" n="23">orationem autem faciebant omnes sacerdotes dum consummaretur
            sacrificium Ionatha inchoante ceteris autem respondentibus</p>
          <p xml:id="IImac1_24" n="24">et Neemiae erat oratio hunc habens modum Domine Deus omnium
            creator terribilis et fortis iustus et misericors qui solus es rex bonus</p>
          <p xml:id="IImac1_25" n="25">solus praestans solus iustus et omnipotens et aeternus qui
            liberas Israhel de omni malo qui fecisti patres electos et sanctificasti eos</p>
          <p xml:id="IImac1_26" n="26">accipe sacrificium pro universo populo tuo Israhel et custodi
            partem tuam et sanctifica</p>
          <p xml:id="IImac1_27" n="27">congrega dispersionem nostram libera eos qui serviunt
            gentibus contemptos et abominatos respice ut sciant gentes quod tu es Deus noster</p>
          <p xml:id="IImac1_28" n="28">adflige opprimentes et contumeliam facientes in superbia</p>
          <p xml:id="IImac1_29" n="29">constitue populum tuum in loco sancto tuo sicut dixit
            Moses</p>
          <p xml:id="IImac1_30" n="30">sacerdotes autem psallebant hymnos usquequo consumptum esset
            sacrificium</p>
          <p xml:id="IImac1_31" n="31">cum autem consummatum fuisset sacrificium ex residua aqua
            Neemias iussit lapides maiores perfundi</p>
          <p xml:id="IImac1_32" n="32">quod ut factum est flamma ex eis accensa est sed ex lumine
            quod refulsit ab altari consumpta est</p>
          <p xml:id="IImac1_33" n="33">ut vero manifestata essent haec renuntiatum est regi Persarum
            quod in loco in quo ignem absconderant hii qui translati erant sacerdotes aqua apparuit
            de qua Neemias et qui cum eo erant purificaverunt sacrificia</p>
          <p xml:id="IImac1_34" n="34">considerans autem rex et rem diligenter examinans fecit ei
            templum</p>
          <p xml:id="IImac1_35" n="35">et si quibus donaverat rex multa bona accipiebat ex hoc et
            tribuebat</p>
          <p xml:id="IImac1_36" n="36">appellavit autem Neemias hoc Nepthar quod interpretatur
            purificatio vocatur autem apud plures Nephi</p>
        </div>
        <div xml:id="bible-IImac2" n="2">
          <head>Caput 2</head>
          <p xml:id="IImac2_1" n="1">invenitur autem in descriptionibus Hieremiae prophetae quod
            iussit accipere ignem eos qui transmigrabantur ut significatum est et ut mandavit
            transmigratis</p>
          <p xml:id="IImac2_2" n="2">et dedit illis legem ne obliviscerentur praecepta Domini et ut
            non exerrarent mentibus videntes simulacra aurea et argentea et ornamenta eorum</p>
          <p xml:id="IImac2_3" n="3">et alia huiuscemodi dicens hortabatur ne legem amoverent a
            corde suo</p>
          <p xml:id="IImac2_4" n="4">erat autem in ipsa scriptura quomodo tabernaculum et arcam
            iussit propheta divino responso ad se facto comitari secum usquequo exiit in montem in
            quo Moses ascendit et vidit Dei hereditatem</p>
          <p xml:id="IImac2_5" n="5">et veniens ibi Hieremias invenit locum speluncae et
            tabernaculum et arcam et altare incensi intulit illuc et ostium obstruxit</p>
          <p xml:id="IImac2_6" n="6">et accesserunt quidam simul qui sequebantur ut notarent sibi
            locum et non potuerunt invenire</p>
          <p xml:id="IImac2_7" n="7">ut autem cognovit Hieremias culpans illos dixit quod ignotus
            erit locus donec congreget Deus congregationem populi et propitius fiat</p>
          <p xml:id="IImac2_8" n="8">et tunc Dominus ostendet haec et apparebit maiestas Domini et
            nubes erit sicut et Mosi manifestabatur et sicut cum Salomon petiit ut locus
            sanctificaretur magno Deo manifestabat haec</p>
          <p xml:id="IImac2_9" n="9">et ut sapientiam habens obtulit sacrificium dedicationis et
            consummationis templi</p>
          <p xml:id="IImac2_10" n="10">sicut et Moses orabat ad Dominum et descendit ignis de caelo
            et consumpsit holocaustum</p>
          <p xml:id="IImac2_11" n="11">et dixit Moses eo quod non sit mundatum quod erat pro peccato
            et consumptum est</p>
          <p xml:id="IImac2_12" n="12">similiter et Salomon octo diebus celebravit dedicationem</p>
          <p xml:id="IImac2_13" n="13">inferebantur autem in descriptionibus et commentariis Neemiae
            haec eadem et ut construens bibliothecam congregavit de regibus libros et prophetarum et
            David et epistulas regum et de donariis</p>
          <p xml:id="IImac2_14" n="14">similiter autem et Iudas ea quae didicerat per bellum quod
            nobis acciderat congregavit omnia et sunt apud nos</p>
          <p xml:id="IImac2_15" n="15">si ergo desiderastis haec mittite qui perferant vobis</p>
          <p xml:id="IImac2_16" n="16">acturi itaque purificationem scripsimus vobis bene igitur
            facietis si egeritis hos dies</p>
          <p xml:id="IImac2_17" n="17">Deus autem qui liberavit populum suum et reddidit hereditatem
            omnibus et regnum et sacerdotium et sanctificationem</p>
          <p xml:id="IImac2_18" n="18">sicut promisit in lege speramus quod cito nostri miserebitur
            et congregabit de sub caelo in locum sanctum</p>
          <p xml:id="IImac2_19" n="19">eripuit enim nos de magnis periculis et locum purgavit</p>
          <p xml:id="IImac2_20" n="20">de Iuda vero Macchabeo et fratribus eius et de templi magni
            purificatione et de arae dedicatione</p>
          <p xml:id="IImac2_21" n="21">sed et de proeliis quae pertinent ad Antiochum Nobilem et
            filium eius Eupatorem</p>
          <p xml:id="IImac2_22" n="22">et de inluminationibus quae de caelo factae sunt ad eos qui
            pro Iudaeis fortiter fecerunt ita ut universam regionem cum pauci essent vindicarent et
            barbaram multitudinem fugarent</p>
          <p xml:id="IImac2_23" n="23">et famosissimum in toto orbe templum recuperarent et
            civitatem liberarent ut leges quae abolendae erant restituerentur Domino cum omni
            tranquillitate propitio facto illis</p>
          <p xml:id="IImac2_24" n="24">itemque ab Iasone Cyreneo quinque libris conprehensa
            temptavimus nos uno volumine breviare</p>
          <p xml:id="IImac2_25" n="25">considerantes enim multitudinem librorum et difficultatem
            volentibus adgredi narrationes historiarum propter multitudinem rerum</p>
          <p xml:id="IImac2_26" n="26">curavimus volentibus quidem legere ut esset animi oblectatio
            studiosis vero ut facile possint memoriae commendare omnibus autem legentibus utilitas
            conferatur</p>
          <p xml:id="IImac2_27" n="27">et nobis quidem ipsis qui opus hoc breviandi causa suscepimus
            non facilem laborem immo vero negotium plenum vigiliarum et sudoris adsumpsimus</p>
          <p xml:id="IImac2_28" n="28">sicut hii qui praeparant convivium et quaerunt aliorum
            voluntati parere propter multorum gratiam libenter laborem sustinemus</p>
          <p xml:id="IImac2_29" n="29">veritatem quidem de singulis auctori concedentes ipsi autem
            secundum datam formam brevitati studentes</p>
          <p xml:id="IImac2_30" n="30">sicut enim novae domus architecto de universa structura
            curandum est ei vero qui pingere conatur quae apta sunt ad ornatum exquirenda sunt ita
            aestimandum est et in nobis</p>
          <p xml:id="IImac2_31" n="31">etenim intellectum colligere et ordinare sermonem et
            curiosius partes singulas quasque disquaerere historiae congruit auctori</p>
          <p xml:id="IImac2_32" n="32">brevitatem vero dictionis sectari et exsecutiones rerum
            vitare brevitati concedendum est</p>
          <p xml:id="IImac2_33" n="33">hinc igitur narrationem incipiemus de praefatione tantum
            dixisse sufficiat stultum etenim est ante historiam effluere in ipsa autem historia
            succingi</p>
        </div>
        <div xml:id="bible-IImac3" n="3">
          <head>Caput 3</head>
          <p xml:id="IImac3_1" n="1">igitur cum sancta civitas habitaretur in omni pace leges etiam
            adhuc optime custodirentur propter Oniae pontificis pietatem et animos odio habentes
            mala</p>
          <p xml:id="IImac3_2" n="2">fiebat ut ipsi reges et principes locum summo honore dignum
            ducerent et templum maximis muneribus inlustrarent</p>
          <p xml:id="IImac3_3" n="3">ita ut Seleucus Asiae rex de reditibus suis praestaret omnes
            sumptus ad ministerium sacrificiorum pertinentes</p>
          <p xml:id="IImac3_4" n="4">Simon autem de tribu Beniamin praepositus templi constitutus
            contendebat obsistente sibi principe sacerdotum iniquum aliquid in civitate moliri</p>
          <p xml:id="IImac3_5" n="5">sed cum vincere Onian non posset venit ad Apollonium Tharseae
            filium qui illo tempore erat dux Coelesyriae et Foenicis</p>
          <p xml:id="IImac3_6" n="6">et nuntiavit ei pecuniis innumerabilibus plenum esse aerarium
            Hierosolymis et communes copias inmensas esse quae non pertinent ad rationem
            sacrificiorum esse autem possibile sub potestate regis cadere universa</p>
          <p xml:id="IImac3_7" n="7">cumque rettulisset Apollonius ad regem de pecuniis quae delatae
            erant ille accitum Heliodorum qui erat super negotia eius misit cum mandatis ut
            praedictam pecuniam transportaret</p>
          <p xml:id="IImac3_8" n="8">statimque Heliodorus iter adgressus specie quidem quasi per
            Coelesyriam et Foenicen civitates esset peragraturus re autem vera regis propositum
            perfecturus</p>
          <p xml:id="IImac3_9" n="9">sed cum venisset Hierosolymam et benigne a summo sacerdote in
            civitate esset exceptus narravit de dato indicio pecuniarum et cuius rei gratia adesset
            apparuit interrogabat autem si vere haec ita essent</p>
          <p xml:id="IImac3_10" n="10">tunc summus sacerdos ostendit deposita esse haec et victualia
            viduarum ac pupillorum</p>
          <p xml:id="IImac3_11" n="11">quaedam vero esse Hircani Tobiae viri valde eminentis in his
            quae detulerat impius Simon universa autem argenti talenta quadringenta esse et auri
            ducenta</p>
          <p xml:id="IImac3_12" n="12">decipi vero eos qui credidissent loco et templo quod per
            universum mundum honoratur pro sui veneratione et sanctitate inpossibile omnino esse</p>
          <p xml:id="IImac3_13" n="13">at ille pro his quae habebat in mandatis a rege dicebat omni
            genere regiae deferenda</p>
          <p xml:id="IImac3_14" n="14">constituta autem die intrabat de his Heliodorus ordinaturus
            non modica vero per universam civitatem erat trepidatio</p>
          <p xml:id="IImac3_15" n="15">sacerdotes autem ante altare cum sacerdotalibus stolis
            iactaverunt se et invocabant de caelo eum qui de depositis legem posuit ut his qui
            deposuerant ea salva custodiret</p>
          <p xml:id="IImac3_16" n="16">iam vero qui videret summi sacerdotis vultum mente
            vulnerabatur facies enim et color inmutatus declarabat internum animi dolorem</p>
          <p xml:id="IImac3_17" n="17">circumfusa enim erat viro maestitia quaedam et horror
            corporis per quae manifestus aspicientibus dolor cordis eius efficiebatur</p>
          <p xml:id="IImac3_18" n="18">alii etiam congregati de domibus confluebant publica
            supplicatione obsecrantes pro eo quod in contemptum locus esset venturus</p>
          <p xml:id="IImac3_19" n="19">accinctaeque mulieres ciliciis pectus per plateas confluebant
            sed et virgines quae conclusae erant procurrebant ad Onian aliae autem ad muros quaedam
            vero per fenestras aspiciebant</p>
          <p xml:id="IImac3_20" n="20">universae autem protendentes manus in caelum
            deprecabantur</p>
          <p xml:id="IImac3_21" n="21">erat enim misera commixtae multitudinis et magni sacerdotis
            in agone constituti expectatio</p>
          <p xml:id="IImac3_22" n="22">et hii quidem invocabant omnipotentem Deum ut credita sibi
            his qui crediderant cum omni integritate conservarentur</p>
          <p xml:id="IImac3_23" n="23">Heliodorus autem quod decreverat perficiebat eodem loco ipse
            cum satellitibus circa aerarium praesens</p>
          <p xml:id="IImac3_24" n="24">sed spiritus Omnipotentis magnam fecit suae ostensionis
            evidentiam ita ut omnes qui ausi fuerant parere ei ruentes Dei virtute in dissolutionem
            et formidinem converterentur</p>
          <p xml:id="IImac3_25" n="25">apparuit enim illis quidam equus terribilem habens sessorem
            optimis operimentis adornatus isque cum impetu Heliodoro priores calces elisit qui autem
            ei sedebat videbatur arma habere aurea</p>
          <p xml:id="IImac3_26" n="26">alii etiam apparuerunt duo iuvenes virtute decori optimi
            gloria speciosique amictu qui circumsteterunt eum et ex utraque parte flagellabant sine
            intermissione multis plagis verberantes</p>
          <p xml:id="IImac3_27" n="27">subito autem Heliodorus concidit in terram eumque multa
            caligine circumfusum rapuerunt atque in sella gestatoria positum eiecerunt</p>
          <p xml:id="IImac3_28" n="28">et is qui cum multis cursoribus et satellitibus praedictum
            ingressus est aerarium portabatur nullo sibi auxilium ferente manifesta cognita Dei
            virtute</p>
          <p xml:id="IImac3_29" n="29">et ille quidem per divinam virtutem iacebat mutus</p>
          <p xml:id="IImac3_30" n="30">hii autem Dominum benedicebant quia magnificavit locum suum
            et templum quod paulo ante timore ac tumultu erat plenum apparente omnipotente Domino
            gaudio et laetitia impletum est</p>
          <p xml:id="IImac3_31" n="31">tunc vero ex amicis Heliodori quidam rogabant confestim Onian
            ut invocaret Altissimum et vitam donaret ei qui in supremo spiritu erat constitutus</p>
          <p xml:id="IImac3_32" n="32">considerans autem summus sacerdos ne forte rex suspicaretur
            malitiam aliquam ex Iudaeis circa Heliodorum consummatam obtulit pro salute viri hostiam
            salutarem</p>
          <p xml:id="IImac3_33" n="33">cumque summus sacerdos exoraret idem iuvenes eisdem vestibus
            amicti adstantes Heliodoro dixerunt Oniae sacerdoti gratias age nam propter eum tibi
            Dominus vitam donavit</p>
          <p xml:id="IImac3_34" n="34">tu autem ab eo flagellatus nuntia omnibus magnalia Dei et
            potestatem et his dictis non conparuerunt</p>
          <p xml:id="IImac3_35" n="35">Heliodorus autem hostia Deo oblata et votis magnis promisit
            ei qui vivere illi concessit et Oniae gratias agens recepto exercitu repedabat ad
            regem</p>
          <p xml:id="IImac3_36" n="36">testabatur autem omnibus ea quae sub oculis suis viderat
            opera magni Dei</p>
          <p xml:id="IImac3_37" n="37">cum autem rex interrogasset Heliodorum quis est aptus adhuc
            semel Hierosolymam mitti ait</p>
          <p xml:id="IImac3_38" n="38">si quem habes hostem aut regni tui insidiatorem mitte illuc
            et flagellatum eum recipies si tamen evaserit eo quod in loco vere sit Dei quaedam
            virtus</p>
          <p xml:id="IImac3_39" n="39">nam ipse qui habet in caelis habitationem visitator et
            adiutor est loci illius et venientes ad malefaciendum percutit ac perdit</p>
          <p xml:id="IImac3_40" n="40">igitur de Heliodoro et aerarii custodia ita se res habet</p>
        </div>
        <div xml:id="bible-IImac4" n="4">
          <head>Caput 4</head>
          <p xml:id="IImac4_1" n="1">Simon autem praedictus pecuniarum et patriae delator male
            loquebatur de Onia tamquam ipse Heliodorum instigasset ad haec et ipse fuisset incentor
            malorum</p>
          <p xml:id="IImac4_2" n="2">provisoremque civitatis ac defensorem gentis suae et
            aemulatorem legis Dei audebat insidiatorem regni dicere</p>
          <p xml:id="IImac4_3" n="3">sed cum inimicitiae in tantum procederent ut etiam per quosdam
            Simonis necessarios homicidia fierent</p>
          <p xml:id="IImac4_4" n="4">considerans Onias periculum contentionis et Apollonium insanire
            utpote ducem Coelesyriae et Foenicis ad augendam malitiam Simonis ad regem se
            contulit</p>
          <p xml:id="IImac4_5" n="5">non ut civium accusator sed communem utilitatem apud semet
            ipsum universae multitudinis considerans</p>
          <p xml:id="IImac4_6" n="6">videbat enim sine regali providentia inpossibile esse pacem
            rebus dari nec Simonem posse cessare ab stultitia sua</p>
          <p xml:id="IImac4_7" n="7">sed post Seleuci vitae excessum cum suscepisset regnum
            Antiochus qui Nobilis appellabatur ambiebat Iason frater Oniae summum sacerdotium</p>
          <p xml:id="IImac4_8" n="8">adito rege promittens ei argenti talenta sexaginta et trecenta
            et ex reditibus aliis talenta octoginta</p>
          <p xml:id="IImac4_9" n="9">super haec promittebat et alia centum quinquaginta si potestati
            eius concederetur gymnasium et ephoebian sibi constituere et eos qui in Hierosolymis
            erant Antiochenos scribere</p>
          <p xml:id="IImac4_10" n="10">quod cum rex agnovisset et obtinuisset principatum statim ad
            gentilem ritum contribules suos transferre coepit</p>
          <p xml:id="IImac4_11" n="11">et amotis his quae humanitatis causa Iudaeis a regibus
            fuerant constituta per Iohannem patrem Eupolemi qui apud Romanos de amicitia et
            societate functus est legationem legitimam civium iura destituens prava instituta
            sancibat</p>
          <p xml:id="IImac4_12" n="12">etenim ausus est sub ipsa arce gymnasium constituere et
            optimos quosque ephoeborum in lupanaribus ponere</p>
          <p xml:id="IImac4_13" n="13">erat autem hoc non initium sed incrementum quoddam et
            profectus gentilis et alienigenae conversationis propter impii et non sacerdotis Iasonis
            nefarium et inauditum scelus</p>
          <p xml:id="IImac4_14" n="14">ita ut sacerdotes iam non circa altaris officia dediti essent
            sed contempto templo et sacrificiis neglectis festinarent participes fieri palestrae et
            praebitionis eius iniustae et in exercitiis disci</p>
          <p xml:id="IImac4_15" n="15">et patrios quidem honores nihil habentes graecas glorias
            optimas arbitrabantur</p>
          <p xml:id="IImac4_16" n="16">quarum gratia periculosa eos contentio habebat et eorum
            instituta aemulabantur ac per omnia his consimiles esse cupiebant quos hostes et
            peremptores habuerant</p>
          <p xml:id="IImac4_17" n="17">in leges enim divinas impie agere inpune non cedit sed haec
            sequens tempus declaravit</p>
          <p xml:id="IImac4_18" n="18">cum autem quinquennalis agon Tyro celebraretur et rex
            praesens esset</p>
          <p xml:id="IImac4_19" n="19">misit Iason facinorosus ab Hierosolymis viros peccatores
            portantes argenti didragmas trecentas in sacrificiis Herculis quas postulaverunt hii qui
            adportaverant ne in sacrificiis erogarentur quia non oporteret sed in alios sumptus eas
            deputari</p>
          <p xml:id="IImac4_20" n="20">sed haec oblata sunt quidem ab eo qui miserat in sacrificium
            Herculis propter praesentes autem datae sunt in fabricam navium triremis</p>
          <p xml:id="IImac4_21" n="21">misso autem in Aegypto Apollonio Mnesthei filio propter
            primatus Filometoris regis cum cognovisset Antiochus alienum se a negotiis regni
            effectum propriis utilitatibus consulens profectus inde venit Ioppen et inde
            Hierosolymam</p>
          <p xml:id="IImac4_22" n="22">et magnifice ab Iasone et civitate susceptus cum facularum
            luminibus et laudibus ingressus est et inde Foenicen exercitum convertit</p>
          <p xml:id="IImac4_23" n="23">et post triennii tempus misit Iason Menelaum supradicti
            Simonis fratrem portantem pecunias regi et de negotiis necessariis responsa
            perlaturum</p>
          <p xml:id="IImac4_24" n="24">at ille commendatus regi cum magnificasset faciem potestatis
            eius in semet ipsum retorsit summum sacerdotium superponens Iasonem talenta argenti
            trecenta</p>
          <p xml:id="IImac4_25" n="25">acceptisque a rege mandatis venit nihil quidem dignum habens
            sacerdotio animos vero crudelis tyranni et ferae beluae iram gerens</p>
          <p xml:id="IImac4_26" n="26">et Iason quidem qui proprium fratrem captivaverat ipse
            deceptus profugus in ammaniten expulsus est regionem</p>
          <p xml:id="IImac4_27" n="27">Menelaus autem principatum quidem obtinuit de pecuniis vero
            regi promissis nihil agebat cum exactionem faceret Sostratus qui arce erat
            praepositus</p>
          <p xml:id="IImac4_28" n="28">nam ad hunc exactio vectigalium pertinebat quam ob causam
            utrique ad regem vocati</p>
          <p xml:id="IImac4_29" n="29">Menelaus motus est sacerdotio succedente Lysimacho fratre suo
            Sostratus autem praelatus est Cypris</p>
          <p xml:id="IImac4_30" n="30">et cum haec agerentur contigit Tarsenses et Mallotas
            seditionem movere eo quod Antiochidi concubinae regis dono essent dati</p>
          <p xml:id="IImac4_31" n="31">festinanter itaque rex venit sedare illos relicto suffecto
            uno ex comitibus suis Andronico</p>
          <p xml:id="IImac4_32" n="32">ratus autem Menelaus accepisse se tempus oportunum aurea
            quaedam vasa templo furatus donavit Andronico et alia vendiderat Tyro et per vicinas
            civitates</p>
          <p xml:id="IImac4_33" n="33">quod cum certissime cognovisset Onias arguebat eum ipse in
            loco tuto se continens Antiochiae secus Dafnen</p>
          <p xml:id="IImac4_34" n="34">unde Menelaus accedens ad Andronicum rogabat ut Onian
            interficeret qui cum venisset ad Onian et datis dextris cum iureiurando quamvis esset ei
            suspectus suasisset asylo procedere statim eum peremit non veritus iustitiam</p>
          <p xml:id="IImac4_35" n="35">ob quam causam non solum Iudaei sed et aliae quoque nationes
            indignabantur et moleste ferebant de nece tanti viri iniusta</p>
          <p xml:id="IImac4_36" n="36">sed regressum regem de Ciliciae locis adierunt Iudaei apud
            Antiochiam simul et Graeci conquerentes de iniqua nece Oniae</p>
          <p xml:id="IImac4_37" n="37">contristatus itaque ad animam Antiochus et flexus ad
            misericordiam lacrimas fudit recordatus defuncti sobrietatem et modestiam</p>
          <p xml:id="IImac4_38" n="38">accensusque animis Andronicum purpura exutum circumduci per
            totam civitatem iubet et eodem loco quo in Onian impietatem commiserat sacrilegum vita
            privari Domino illi dignam poenam tribuente</p>
          <p xml:id="IImac4_39" n="39">multis autem sacrilegiis in templo a Lysimacho commissis
            Menelai consilio et divulgata fama congregata est multitudo adversus Lysimachum multo
            iam auro exportato</p>
          <p xml:id="IImac4_40" n="40">turbis autem insurgentibus et animis ira repletis Lysimachus
            armatis fere tribus milibus iniquis manibus uti coepit duce quodam Tyranno aetate
            pariter et dementia provecto</p>
          <p xml:id="IImac4_41" n="41">sed ut intellexerunt conatum Lysimachi alii lapides alii
            fustes validos arripere quidam vero cinerem in Lysimachum iacere</p>
          <p xml:id="IImac4_42" n="42">et multi quidem vulnerati quidam autem et prostrati omnes
            vero in fugam versi sunt ipsum etiam sacrilegum secus aerarium interfecerunt</p>
          <p xml:id="IImac4_43" n="43">de his ergo coepit iudicium adversus Menelaum agitari</p>
          <p xml:id="IImac4_44" n="44">et cum venisset rex Tyrum ad ipsum negotium detulerunt missi
            viri tres a senioribus</p>
          <p xml:id="IImac4_45" n="45">et cum superaretur Menelaus promisit Ptolomeo multas pecunias
            ad suadendum regi</p>
          <p xml:id="IImac4_46" n="46">itaque Ptolomeus in quodam atrio positum quasi refrigerandi
            gratia regem adiit et a sententia deduxit</p>
          <p xml:id="IImac4_47" n="47">et Menelaum quidem universae malitiae reum criminibus
            absolvit miseros autem qui etiam si apud Scytas causam dixissent innocentes iudicarentur
            morte damnavit</p>
          <p xml:id="IImac4_48" n="48">cito ergo iniustam poenam dederunt qui pro civitate et populo
            et sacris vasis causam prosecuti sunt</p>
          <p xml:id="IImac4_49" n="49">quam ob rem Tyri quoque indignati erga sepulturam eorum
            liberalissimi extiterunt</p>
          <p xml:id="IImac4_50" n="50">Menelaus autem propter eorum qui in potentia erant avaritiam
            permanebat in potestate crescens in malitia et ad insidias civium</p>
        </div>
        <div xml:id="bible-IImac5" n="5">
          <head>Caput 5</head>
          <p xml:id="IImac5_1" n="1">eodem tempore Antiochus secundam profectionem paravit in
            Aegyptum</p>
          <p xml:id="IImac5_2" n="2">contigit autem per universam Hierosolymorum civitatem videri
            diebus quadraginta per aera equites discurrentes auratas stolas habentes et hastis quasi
            cohortes armatas</p>
          <p xml:id="IImac5_3" n="3">et cursus equorum per ordines digestos et congressiones fieri
            comminus et scutorum motus et galeatorum multitudinem gladiis destrictis et telorum
            iactus et aureorum armorum splendorem omnisque generis loricarum</p>
          <p xml:id="IImac5_4" n="4">quapropter omnes rogabant in bonum monstra converti</p>
          <p xml:id="IImac5_5" n="5">sed cum falsus rumor exisset tamquam vita excessisset Antiochus
            adsumptis Iason non minus mille viris repente adgressus est civitatem et civibus ad
            murum convolantibus ad ultimum adprehensa civitate Menelaus fugit in arcem</p>
          <p xml:id="IImac5_6" n="6">Iason vero non parcebat in caede civibus suis nec cogitabat
            prosperitatem adversus cognatos malum esse maximum arbitrans hostium et non civium se
            tropea capturum</p>
          <p xml:id="IImac5_7" n="7">et principatum quidem non obtinuit finem vero insidiarum suarum
            confusione cepit et profugus iterum abiit in Ammaniten</p>
          <p xml:id="IImac5_8" n="8">ad ultimum in exitum sui conclusus ab Areta Arabum tyrannum
            fugiens de civitate in civitatem omnibus odiosus ut refuga legum et execrabilis ut
            patriae et civium hostis in Aegyptum extrusus est</p>
          <p xml:id="IImac5_9" n="9">et qui multos de patria expulerat peregre periit Lacedemonas
            profectus quasi pro cognatione ibi refugium habiturus</p>
          <p xml:id="IImac5_10" n="10">et qui insepultos abiecerat multos ipse et inlamentatus et
            insepultus abicitur sepultura neque peregrina usus neque patrio sepulchro
            participans</p>
          <p xml:id="IImac5_11" n="11">his ita gestis suspicatus est rex societatem deserturos
            Iudaeos et ob hoc profectus ex Aegypto efferatis animis civitatem quidem armis cepit</p>
          <p xml:id="IImac5_12" n="12">iussit autem militibus interficere nec parcere occursantibus
            et per domos ascendentes trucidare</p>
          <p xml:id="IImac5_13" n="13">fiebant ergo caedes iuvenum ac seniorum mulierum et natorum
            exterminia virginumque et parvulorum neces</p>
          <p xml:id="IImac5_14" n="14">erant autem toto triduo octoginta milia interfecti
            quadraginta milia vincti</p>
          <p xml:id="IImac5_15" n="15">sed nec ista sufficiunt ausus est intrare templum universa
            terra sanctius Menelao ductore qui legum et patriae fuit proditor</p>
          <p xml:id="IImac5_16" n="16">et scelestis manibus sumens sancta vasa quae ab aliis regibus
            et civitatibus erant posita ad ornatum loci et gloriam contrectabat indigne et
            contaminabat</p>
          <p xml:id="IImac5_17" n="17">ita alienatus mente Antiochus non considerabat quod propter
            peccata habitantium civitatem modicum Dominus fuerat iratus propter quod et accidit
            circa locum despectio</p>
          <p xml:id="IImac5_18" n="18">alioquin nisi contigisset eos multis peccatis esse involutos
            sicut Heliodorus qui missus est a Seleuco rege ad expoliandum aerarium etiam hic statim
            adveniens flagellatus et repulsus utique fuisset ab audacia</p>
          <p xml:id="IImac5_19" n="19">verum non propter locum gentem sed propter gentem locum
            Dominus elegit</p>
          <p xml:id="IImac5_20" n="20">ideoque et ipse locus particeps factus est populi malorum
            postea autem fiet socius et bonorum et qui derelictus in ira Dei omnipotentis iterum in
            magni Domini reconciliatione cum summa gloria exaltabitur</p>
          <p xml:id="IImac5_21" n="21">igitur Antiochus mille et octingentis ablatis de templo
            talentis velociter Antiochiam regressus est existimans se prae superbia terram ad
            navigandum pelagus vero ad iter agendum deducturum propter mentis elationem</p>
          <p xml:id="IImac5_22" n="22">reliquit autem et praepositos ad adfligendam gentem
            Hierosolymis quidem Philippum genere Frigem moribus crudeliorem eo ipso a quo
            constitutus est</p>
          <p xml:id="IImac5_23" n="23">in Garizin autem Andronicum et Menelaum qui gravius quam
            ceteri inminebant civibus</p>
          <p xml:id="IImac5_24" n="24">cumque adpositus esset contra Iudaeos misit odiosum principem
            Apollonium cum exercitu viginti et duobus milibus praecipiens ei omnes perfectae aetatis
            interficere mulieres ac iuvenes vendere</p>
          <p xml:id="IImac5_25" n="25">qui cum venisset Hierosolymam pacem simulans quievit usque ad
            sanctum diem sabbati et tunc feriatis Iudaeis arma capere suis praecepit</p>
          <p xml:id="IImac5_26" n="26">omnesque qui ad spectaculum processerant trucidavit et
            civitatem cum armatis discurrens ingentem multitudinem peremit</p>
          <p xml:id="IImac5_27" n="27">Iudas autem Macchabeus qui decimus fuerat secesserat in
            desertum locum ibique inter feras vitam in montibus cum suis agebat et faeni cibo
            vescentes demorabantur ne participes essent coinquinationis</p>
        </div>
        <div xml:id="bible-IImac6" n="6">
          <head>Caput 6</head>
          <p xml:id="IImac6_1" n="1">sed non post multum temporis misit rex senem quendam
            antiochenum qui conpelleret Iudaeos ut se transferrent a patriis et Dei legibus</p>
          <p xml:id="IImac6_2" n="2">contaminare etiam quod in Hierosolymis erat templum et
            cognominare Iovis Olympii et in Garizin prout erant hii qui locum inhabitabant Iovis
            Hospitalis</p>
          <p xml:id="IImac6_3" n="3">pessima autem universis et gravis malorum erat incursio</p>
          <p xml:id="IImac6_4" n="4">nam templum luxuria et comesationibus erat plenum et
            scortantium cum meretricibus sacratisque aedibus mulieres se ultro ingerebant intro
            ferentes ea quae non licebat</p>
          <p xml:id="IImac6_5" n="5">altare etiam plenum erat inlicitis quae legibus
            prohibebantur</p>
          <p xml:id="IImac6_6" n="6">neque autem sabbata custodiebantur neque dies sollemnes patrii
            servabantur nec simpliciter se quisquam Iudaeum esse confitebatur</p>
          <p xml:id="IImac6_7" n="7">ducebantur autem cum amara necessitate in die natalis regis ad
            sacrificia et cum Liberi sacra celebrarentur cogebantur hedera coronati Libero
            circumire</p>
          <p xml:id="IImac6_8" n="8">decretum autem exiit in proximas gentilium civitates
            suggerentibus Ptolomeis ut pari modo et ipsi adversus Iudaeos agerent ut
            sacrificarent</p>
          <p xml:id="IImac6_9" n="9">eos autem qui nollent transire ad instituta gentilium
            interficerent erat ergo videre miseriam</p>
          <p xml:id="IImac6_10" n="10">duae enim mulieres delatae sunt natos suos circumcidisse quas
            infantibus ad ubera suspensis cum publice per civitatem circumduxissent per muros
            praecipitaverunt</p>
          <p xml:id="IImac6_11" n="11">alii vero ad proximas coeuntes speluncas et latenter sabbati
            diem celebrantes cum indicati essent Philippo flammis succensi sunt eo quod verebantur
            propter religionem et observantiam manu sibimet auxilium ferre</p>
          <p xml:id="IImac6_12" n="12">obsecro autem eos qui hunc librum lecturi sunt ne
            abhorrescant propter adversos casus sed reputent ea quae acciderunt non ad interitum sed
            ad correptionem generis esse nostri</p>
          <p xml:id="IImac6_13" n="13">etenim multo tempore non sinere peccatoribus ex sententia
            agere sed statim ultiones adhibere magni beneficii est indicium</p>
          <p xml:id="IImac6_14" n="14">non enim sicut in aliis nationibus Dominus patienter expectat
            ut eas cum iudicii dies venerit in plenitudine peccatorum puniat</p>
          <p xml:id="IImac6_15" n="15">ita et in nobis statuit ut peccatis nostris in finem
            devolutis ita demum in nos vindicet</p>
          <p xml:id="IImac6_16" n="16">propter quod numquam quidem a nobis misericordiam suam amovet
            corripiens vero in adversis populum suum non derelinquit</p>
          <p xml:id="IImac6_17" n="17">sed haec nobis ad commonitionem legentium dicta sint paucis
            iam autem veniendum est ad narrationem</p>
          <p xml:id="IImac6_18" n="18">igitur Eleazarus de primoribus scribarum vir aetate provectus
            et vultu decorus aperto ore hians conpellebatur carnem porcinam manducare</p>
          <p xml:id="IImac6_19" n="19">at ille gloriosam mortem magis quam odibilem vitam amplectens
            voluntarie praeibat ad supplicium</p>
          <p xml:id="IImac6_20" n="20">intuens autem quemadmodum oportet accedere patienter
            sustinens destinavit non admittere inlicita propter vitae amorem</p>
          <p xml:id="IImac6_21" n="21">hii autem qui adstabant iniqua miseratione commoti propter
            antiquam viri amicitiam tollentes eum secreto rogabant adferri carnes quibus vesci ei
            licebat et simularetur manducasse sicut rex imperaverat de sacrificii carnibus</p>
          <p xml:id="IImac6_22" n="22">ut hoc facto a morte liberaretur et propter veterem amicitiam
            hanc in eo facerent humanitatem</p>
          <p xml:id="IImac6_23" n="23">at ille cogitationem cepit aetatis ac senectutis suae
            eminentiam dignam et ingenuitatem nobilitatis canitiem atque a puero optimae
            conversationis et secundum sanctae et a Deo conditae legis constituta respondit cito
            dicens praemitti se velle in infernum</p>
          <p xml:id="IImac6_24" n="24">non enim aetatem nostram dignum est inquit fingere ut multi
            adulescentium arbitrati Eleazarum nonaginta annorum transisse ad vitam alienigenarum</p>
          <p xml:id="IImac6_25" n="25">et ipsi propter meam simulationem et propter modicum
            corruptibilis vitae tempus decipiantur et per hoc maculam atque execrationem meae
            senectuti conquiram</p>
          <p xml:id="IImac6_26" n="26">nam et si in praesenti tempore suppliciis hominum eripiar sed
            manus Omnipotentis neque vivens neque defunctus effugiam</p>
          <p xml:id="IImac6_27" n="27">quam ob rem fortiter vitam excedendo senectute quidem dignus
            apparebo</p>
          <p xml:id="IImac6_28" n="28">adulescentibus autem exemplum forte relinquam si prompto
            animo ac fortiter pro gravissimis et sanctissimis legibus honesta morte perfungar his
            dictis confestim ad supplicium trahebatur</p>
          <p xml:id="IImac6_29" n="29">hii autem qui eum ducebant et paulo ante fuerant mitiores in
            iram versi sunt propter sermones ab eo dictos quos illi per arrogantiam prolatos
            arbitrabantur</p>
          <p xml:id="IImac6_30" n="30">sed cum plagis perimeretur ingemuit et dixit Domine qui habes
            sanctam scientiam manifeste scis tu quia cum a morte possim liberari duros corporis
            sustineo dolores secundum animam vero propter timorem tuum libenter haec patior</p>
          <p xml:id="IImac6_31" n="31">et iste quidem hoc modo vita decessit non solum iuvenibus sed
            et universae genti memoriam mortis suae ad exemplum virtutis et fortitudinis
            derelinquens</p>
        </div>
        <div xml:id="bible-IImac7" n="7">
          <head>Caput 7</head>
          <p xml:id="IImac7_1" n="1">contigit autem et septem fratres cum matre adprehensos conpelli
            a rege contra fas ad carnes porcinas flagris et taureis cruciatos</p>
          <p xml:id="IImac7_2" n="2">unus autem ex illis qui erat primus sic ait quid quaeris et
            quid vis discere a nobis parati sumus mori magis quam patrias Dei leges praevaricari</p>
          <p xml:id="IImac7_3" n="3">iratus itaque rex iussit sartagines et ollas aeneas succendi
            quibus statim succensis</p>
          <p xml:id="IImac7_4" n="4">iussit ei qui prior fuerat locutus amputari linguam et cute
            capitis abstracta summas quoque manus ei et pedes praecidi ceteris eius fratribus et
            matre inspicientibus</p>
          <p xml:id="IImac7_5" n="5">et cum iam per omnia inutilis factus esset iussit ignem
            admoveri et adhuc spirantem torreri in sartaginem in qua cum diu cruciaretur ceteri una
            cum matre invicem se hortabantur mori fortiter</p>
          <p xml:id="IImac7_6" n="6">dicentes Dominus Deus aspiciat veritatem et consolabitur in
            nobis quemadmodum protestationem cantici declaravit Moses et in servis suis
            consolabitur</p>
          <p xml:id="IImac7_7" n="7">mortuo itaque primo illo hoc modo sequentem deducebant ad
            inludendum et cute capitis eius cum capillis detracta interrogabant si manducaret
            priusquam toto corpore per membra singula puniretur</p>
          <p xml:id="IImac7_8" n="8">at ille respondens patria voce dixit non faciam propter quod et
            iste sequenti loco primi tormenta suscepit</p>
          <p xml:id="IImac7_9" n="9">et in ultimo spiritu constitutus ait tu quidem scelestissime in
            praesenti vita nos perdis sed rex mundi defunctos nos pro suis legibus in aeternae vitae
            resurrectione suscitabit</p>
          <p xml:id="IImac7_10" n="10">post hunc tertius inludebatur et linguam postulatus cito
            protulit et manus constanter extendit</p>
          <p xml:id="IImac7_11" n="11">et cum fiducia ait e caelo ista possideo sed propter Dei
            leges nunc haec ipsa despicio quoniam ab ipso me ea recepturum spero</p>
          <p xml:id="IImac7_12" n="12">ita ut rex et qui cum ipso erant mirarentur adulescentis
            animum quod tamquam nihili duceret cruciatus</p>
          <p xml:id="IImac7_13" n="13">et hoc ita defuncto quartum similiter vexabant torquentes</p>
          <p xml:id="IImac7_14" n="14">et cum iam esset ad mortem sic ait potius est ab hominibus
            morti datos spem expectare a Deo iterum ab ipso resuscitandos tibi enim resurrectio ad
            vitam non erit</p>
          <p xml:id="IImac7_15" n="15">et cum admovissent quintum vexabant eum at ille respiciens in
            eum</p>
          <p xml:id="IImac7_16" n="16">dixit potestatem inter homines habens cum sis corruptibilis
            facis quod vis noli autem putare genus nostrum a Deo esse derelictum</p>
          <p xml:id="IImac7_17" n="17">patienter sustine et videbis magna potestas ipsius qualiter
            te et semen tuum torquebit</p>
          <p xml:id="IImac7_18" n="18">post hunc ducebant et sextum et is mori incipiens sic ait
            noli frustra errare nos enim propter nosmet ipsos haec patimur peccantes in Deum nostrum
            et digna admiratione facta sunt in nobis</p>
          <p xml:id="IImac7_19" n="19">tu autem ne existimes tibi inpune futurum quod contra Deum
            pugnare temptaveris</p>
          <p xml:id="IImac7_20" n="20">supra modum autem mater mirabilis et bonorum memoria digna
            quae pereuntes septem filios sub unius diei tempore conspiciens bono animo ferebat
            propter spem quam in Deum habebat</p>
          <p xml:id="IImac7_21" n="21">singulos illorum hortabatur patria voce fortiter repleta
            sapientia et femineae cogitationi masculinum animum inserens</p>
          <p xml:id="IImac7_22" n="22">dixit ad eos nescio qualiter in utero meo apparuistis neque
            enim ego spiritum et animam donavi vobis et vitam et singulorum membra non ego ipsa
            conpegi</p>
          <p xml:id="IImac7_23" n="23">sed enim mundi creator qui formavit hominis nativitatem
            quique omnium invenit originem et spiritum vobis iterum cum misericordia reddet et vitam
            sicut nunc vosmet ipsos despicitis propter leges eius</p>
          <p xml:id="IImac7_24" n="24">Antiochus autem contemni se arbitratus simul et exprobrantis
            voce despecta cum adhuc adulescentior superesset non solum verbis hortabatur sed et
            iuramento adfirmabat divitem se et beatum facturum et translatum a patriis legibus
            amicum habiturum et res necessarias praebiturum</p>
          <p xml:id="IImac7_25" n="25">sed ad ista cum adulescens nequaquam inclinaretur vocavit rex
            matrem et suadebat ut adulescenti fieret in salutem</p>
          <p xml:id="IImac7_26" n="26">cum autem multis eam verbis esset hortatus promisit suasuram
            se filio suo</p>
          <p xml:id="IImac7_27" n="27">itaque inclinata ad illum inridens crudelem tyrannum ait
            patria voce fili mi miserere mei quae te in utero decem menses portavi et lac triennio
            dedi et alui et in aetatem istam perduxi</p>
          <p xml:id="IImac7_28" n="28">peto nate aspicias in caelum et terram et ad omnia quae in
            eis sunt et intellegas quia ex nihilo fecit illa Deus et hominum genus</p>
          <p xml:id="IImac7_29" n="29">ita fit ut non timeas carnificem istum sed dignus fratribus
            tuis effectus suscipe mortem ut in illa miseratione cum fratribus tuis te recipiam</p>
          <p xml:id="IImac7_30" n="30">cum haec illa adhuc diceret ait adulescens quem sustinetis
            non oboedio praecepto regis sed praecepto legis quae data est nobis per Mosen</p>
          <p xml:id="IImac7_31" n="31">tu vero qui inventor omnis malitiae factus es in Hebraeos non
            effugies manum Dei</p>
          <p xml:id="IImac7_32" n="32">nos enim pro peccatis nostris haec patimur</p>
          <p xml:id="IImac7_33" n="33">et si nobis propter increpationem et correptionem Dominus
            noster modicum iratus est sed iterum reconciliabitur servis suis</p>
          <p xml:id="IImac7_34" n="34">tu autem o sceleste et omnium hominum flagitiosissime noli
            frustra extolli vanis spebus in servos eius inflammatus</p>
          <p xml:id="IImac7_35" n="35">nondum enim omnipotentis Dei et omnia inspicientis iudicium
            effugisti</p>
          <p xml:id="IImac7_36" n="36">nam fratres mei modico nunc dolore sustentato sub testamento
            aeternae vitae effecti sunt tu vero iudicio Dei iustas superbiae poenas solves</p>
          <p xml:id="IImac7_37" n="37">ego autem sicut fratres mei animam et corpus meum trado pro
            patriis legibus invocans Deum maturius genti nostrae propitium fieri teque cum tormentis
            et verberibus confiteri quod ipse est Deus solus</p>
          <p xml:id="IImac7_38" n="38">in me vero et in fratribus meis desinet Omnipotentis ira quae
            super omne genus nostrum iuste superducta est</p>
          <p xml:id="IImac7_39" n="39">tunc rex accensus ira in hunc super omnes crudelius desaeviit
            indigne ferens derisum se</p>
          <p xml:id="IImac7_40" n="40">et hic itaque mundus obiit per omnia in Domino confidens</p>
          <p xml:id="IImac7_41" n="41">novissime autem et mater consummata est</p>
          <p xml:id="IImac7_42" n="42">igitur de sacrificiis et de nimiis crudelitatibus satis
            dictum</p>
        </div>
        <div xml:id="bible-IImac8" n="8">
          <head>Caput 8</head>
          <p xml:id="IImac8_1" n="1">Iudas vero Macchabeus et qui cum illo erant introibant latenter
            in castella et convocantes cognatos et eos qui permanserant in iudaismo adsumentes
            eduxerunt ad sex milia viros</p>
          <p xml:id="IImac8_2" n="2">et invocabant Dominum ut respiceret in populum qui ab omnibus
            calcabatur misereretur templo quod contaminabatur ab impiis</p>
          <p xml:id="IImac8_3" n="3">misereretur etiam exterminio civitatis quae esset ilico
            conplananda et vocem sanguinis ad se clamantis audiret</p>
          <p xml:id="IImac8_4" n="4">memoraretur quoque iniquissimas mortes innocentium parvulorum
            et blasphemias nomini suo inlatas et indignaretur super his</p>
          <p xml:id="IImac8_5" n="5">at Macchabeus congregata multitudine intolerabilis gentibus
            efficiebatur ira enim Domini in misericordiam conversa est</p>
          <p xml:id="IImac8_6" n="6">et superveniens castellis et civitatibus inprovisus succendebat
            eas et oportuna loca occupans non paucas hostium strages dabat</p>
          <p xml:id="IImac8_7" n="7">maxime autem noctibus ad huiuscemodi excursus ferebatur et fama
            virtutis eius ubique diffundebatur</p>
          <p xml:id="IImac8_8" n="8">videns autem Philippus paulatim virum ad profectum venire ac
            frequentius res ei prospere cedere ad Ptolomeum ducem Coelesyriae et Foenicis scripsit
            ut auxilium ferret regis negotiis</p>
          <p xml:id="IImac8_9" n="9">at ille velociter misit Nicanorem Patrocli de primoribus amicum
            datis ei permixtis gentibus armatis non minus viginti milibus ut universum Iudaeorum
            genus deleret adiuncto ei Gorgia viro militari</p>
          <p xml:id="IImac8_10" n="10">constituit autem Nicanor regi ut tributum Romanis quod erat
            dandum duo milia talentum de captivitate Iudaeorum suppleret</p>
          <p xml:id="IImac8_11" n="11">statimque ad maritimas misit civitates convocans ad
            coemptionem iudaeorum mancipiorum promittens se nonaginta mancipia talento distracturum
            non respiciens ad vindictam quae eum ab Omnipotente esset consecutura</p>
          <p xml:id="IImac8_12" n="12">Iudas autem ubi conperit indicavit his qui secum erant
            Iudaeis Nicanoris adventum</p>
          <p xml:id="IImac8_13" n="13">ex quibus quidam formidantes et non credentes Dei iustitiae
            in fugam vertebantur</p>
          <p xml:id="IImac8_14" n="14">alii vero si quid eis supererat vendebant simulque Dominum
            deprecabantur ut eriperet eos ab impio Nicanore qui eos priusquam in comminus veniret
            vendiderat</p>
          <p xml:id="IImac8_15" n="15">si non propter eos propter testamentum quod erat ad patres
            eorum et propter invocationem sancti et magnifici nominis eius super ipsos</p>
          <p xml:id="IImac8_16" n="16">convocatis autem Macchabeus septem milibus qui cum ipso erant
            rogabat ne hostibus reconciliarentur neque metuerent inique venientium adversum se
            hostium multitudinem sed fortiter contenderent</p>
          <p xml:id="IImac8_17" n="17">ante oculos habentes contumeliam quae in locum sanctum ab his
            iniuste esset inlata itemque et ludibria habitae civitatis iniuriam adhuc etiam veterum
            instituta convulsa</p>
          <p xml:id="IImac8_18" n="18">nam illi quidem armis confidunt ait simul et audacia nos
            autem in omnipotente Domino qui potest venientes adversus nos et universum mundum uno
            nutu delere confidimus</p>
          <p xml:id="IImac8_19" n="19">admonuit autem eos et de auxiliis Dei quae facta sunt erga
            parentes et sub Sennacherim centum octoginta quinque milia ut perierunt</p>
          <p xml:id="IImac8_20" n="20">et de proelio quod eis adversus Galatas fuit in Babylonia ut
            omnes ubi ad rem ventum est Macedonibus sociis haesitantibus ipsi sex milia soli
            peremerunt centum viginti milia propter auxilium illis datum e caelo et beneficia pro
            his plurima consecuti sunt</p>
          <p xml:id="IImac8_21" n="21">his verbis constantes effecti sunt et pro legibus et patria
            mori parati</p>
          <p xml:id="IImac8_22" n="22">constituit itaque fratres suos duces utrique ordini Simonem
            et Iosepphum et Ionathan subiectis unicuique millenis et quingentenis</p>
          <p xml:id="IImac8_23" n="23">ad hoc etiam ab Ezra lecto illis sancto libro et dato signo
            adiutorio Dei in prima acie ipse dux commisit cum Nicanore</p>
          <p xml:id="IImac8_24" n="24">et facto sibi adiutore Omnipotente interfecerunt super novem
            milia hominum maiorem autem partem exercitus Nicanoris vulneribus debilem factam fugere
            conpulerunt</p>
          <p xml:id="IImac8_25" n="25">pecuniis vero eorum qui ad emptionem ipsorum venerant
            sublatis ipsos usquequaque persecuti sunt</p>
          <p xml:id="IImac8_26" n="26">sed reverterunt hora conclusi nam erat ante sabbatum quam ob
            causam non perseveraverunt insequentes</p>
          <p xml:id="IImac8_27" n="27">arma autem ipsorum et spolia congregantes sabbatum agebant
            benedicentes Dominum qui liberavit eos in isto die misericordiae initium stillans in
            eos</p>
          <p xml:id="IImac8_28" n="28">post sabbatum vero debilibus et orfanis et viduis diviserunt
            spolia et residua ipsi cum suis habuere</p>
          <p xml:id="IImac8_29" n="29">his ita gestis et communiter ab omnibus facta obsecratione
            misericordem Dominum postulabant ut in finem servis suis reconciliaretur</p>
          <p xml:id="IImac8_30" n="30">et ex his qui cum Timotheo et Bacchide erant contra se
            contendentes super viginti milia interfecerunt et munitiones excelsas obtinuerunt et
            plures praedas diviserunt aequam portionem debilibus pupillis et viduis sed et
            senioribus facientes</p>
          <p xml:id="IImac8_31" n="31">et cum arma eorum collegissent diligenter omnia conposuerunt
            in locis oportunis residua vero spolia Hierosolymam detulerunt</p>
          <p xml:id="IImac8_32" n="32">et phylarchen qui cum Timotheo erat interfecerunt virum
            scelestum qui in multis Iudaeos adflixerat</p>
          <p xml:id="IImac8_33" n="33">et cum epicinia agerent in Hierosolymis eos qui sacras ianuas
            incenderant id est Callistenen cum in quodam domicilio refugisset incenderunt digna ei
            mercede pro impietatibus suis reddita</p>
          <p xml:id="IImac8_34" n="34">facinorosissimus autem Nicanor qui mille negotiantes ad
            Iudaeorum venditionem adduxerat</p>
          <p xml:id="IImac8_35" n="35">humiliatus auxilio Domini ab his quos nullos existimaverat
            deposita veste gloriae per mediterranea fugiens solus venit Antiochiam summam
            infelicitatem de interitu sui exercitus consecutus</p>
          <p xml:id="IImac8_36" n="36">et qui promiserat Romanis se tributum restituere de
            captivitate Hierosolymorum praedicabat nunc protectorem Deum habere Iudaeos et ob ipsum
            invulnerabiles esse eo quod sequerentur leges ab ipso constitutas</p>
        </div>
        <div xml:id="bible-IImac9" n="9">
          <head>Caput 9</head>
          <p xml:id="IImac9_1" n="1">eodem tempore Antiochus inhoneste revertebatur de Perside</p>
          <p xml:id="IImac9_2" n="2">intraverat enim ea quae dicitur Persipolis et temptavit
            expoliare templa et civitatem opprimere sed multitudine ad arma concurrente in fugam
            versi sunt et ita contigit ut Antiochus post fugam turpiter rediret</p>
          <p xml:id="IImac9_3" n="3">et cum venisset circa Ecbatana recognovit quae erga Nicanorem
            et Timotheum gesta sunt</p>
          <p xml:id="IImac9_4" n="4">elatus autem ira arbitrabatur se iniuriam illorum qui se
            fugaverant posse in Iudaeos retorquere ideoque iussit agitari currum sine intermissione
            agens iter caelesti eum iudicio perurguente quod ita superbe locutus est venturum se
            Hierosolymam et congeriem sepulchri Iudaeorum eam facturum</p>
          <p xml:id="IImac9_5" n="5">sed qui universa conspicit Dominus Israhel percussit eum
            insanabili et invisibili plaga ut enim finivit hunc ipsum sermonem adprehendit eum dolor
            dirus viscerum et amara internorum tormenta</p>
          <p xml:id="IImac9_6" n="6">et quidem satis iuste quippe qui multis et novis cruciatibus
            aliorum torserat viscera licet ille nullo modo a sua malitia cessaret</p>
          <p xml:id="IImac9_7" n="7">super haec autem superbia repletus ignem spirans animo in
            Iudaeos et praecipiens adcelerare negotium contigit illum impetu euntem de curru cadere
            et gravi corporis conlisione membra vexare</p>
          <p xml:id="IImac9_8" n="8">isque qui sibi videbatur etiam fluctibus maris imperare supra
            humanum modum superbia repletus et montium altitudines in statera adpendere nunc
            humiliatus ad terram in gestatorio portabatur manifestam Dei virtutem in semet ipso
            contestans</p>
          <p xml:id="IImac9_9" n="9">ita ut de corpore impii vermes scaturrirent ac viventes in
            doloribus carnes eius effluerent odore etiam illius et fetore exercitus gravaretur</p>
          <p xml:id="IImac9_10" n="10">et qui paulo ante sidera caeli contingere se arbitrabatur eum
            nemo poterat propter intolerantiam fetoris portare</p>
          <p xml:id="IImac9_11" n="11">hinc igitur coepit ex gravi superbia deductus ad agnitionem
            sui venire divina admonitus plaga per momenta singula doloribus suis augmenta
            capientibus</p>
          <p xml:id="IImac9_12" n="12">et cum nec ipse iam fetorem suum ferre posset ita ait iustum
            est subditum esse Deo et mortalem non paria Deo sentire</p>
          <p xml:id="IImac9_13" n="13">orabat autem haec scelestus Dominum a quo non esset
            misericordiam consecuturus</p>
          <p xml:id="IImac9_14" n="14">et civitatem ad quam festinans veniebat ut eam ad solum
            deduceret et sepulchrum congestorum faceret nunc optat liberam reddere</p>
          <p xml:id="IImac9_15" n="15">et Iudaeos quos nec sepultura quidem se dignos habituros sed
            avibus ac feris diripiendos traditurum et cum parvulis exterminaturum dixerat aequales
            nunc Atheniensibus facturum pollicetur</p>
          <p xml:id="IImac9_16" n="16">templum etiam sanctum quod prius expoliaverat optimis donis
            ornaturum et sancta vasa multiplicaturum et pertinentes ad sacrificia sumptus de
            reditibus suis praestaturum</p>
          <p xml:id="IImac9_17" n="17">super haec et Iudaeum futurum et omnem locum terrae
            perambulaturum et praedicaturum Dei potestatem</p>
          <p xml:id="IImac9_18" n="18">sed non cessantibus doloribus supervenerat enim in eum iustum
            Dei iudicium desperans scripsit ad Iudaeos in modum deprecationis epistulam haec
            continentem</p>
          <p xml:id="IImac9_19" n="19">optimis civibus Iudaeis plurimam salutem et bene valere et
            esse felices rex et princeps Antiochus</p>
          <p xml:id="IImac9_20" n="20">si bene valetis et filii vestri et ex sententia vobis cuncta
            sunt maximas agimus gratias</p>
          <p xml:id="IImac9_21" n="21">et ego in infirmitate constitutus vestri autem benigne memor
            regressus de Persidis locis et infirmitate gravi adprehensus necessarium duxi pro
            communi utilitate curam habere</p>
          <p xml:id="IImac9_22" n="22">non desperans memet ipsum sed spem multam habeo effugiendi
            infirmitatem</p>
          <p xml:id="IImac9_23" n="23">respiciens autem quod et pater quibus temporibus in locis
            superioribus ducebat exercitum ostendit qui post se susciperet principatum</p>
          <p xml:id="IImac9_24" n="24">ut si quid contrarium accideret aut difficile nuntiaretur
            scientes hii qui in regionibus erant cui esset rerum summa derelicta non turbarentur</p>
          <p xml:id="IImac9_25" n="25">ad haec considerans de proximo potentes quosque et vicinos
            temporibus insidiantes et eventum expectantes designavi filium meum Antiochum regem quem
            saepe recurrens in superiora regna multis vestrum commendabam et scripsi ad eum quae
            subiecta sunt</p>
          <p xml:id="IImac9_26" n="26">orate itaque vos et peto memores beneficiorum publice et
            privatim ut unusquisque conservet fidem ad me et ad filium meum</p>
          <p xml:id="IImac9_27" n="27">confido enim eum modeste et humane acturum et sequentem
            propositum meum communem vobis fore</p>
          <p xml:id="IImac9_28" n="28">igitur homicida et blasphemus pessime percussus et ut ipse
            alios tractaverat peregre in montibus miserabili obitu vita functus est</p>
          <p xml:id="IImac9_29" n="29">transferebat autem corpus Philippus conlactaneus eius qui
            metuens filium Antiochi ad Ptolomeum Filometora in Aegyptum abiit</p>
        </div>
        <div xml:id="bible-IImac10" n="10">
          <head>Caput 10</head>
          <p xml:id="IImac10_1" n="1">Macchabeus autem et qui cum illo erant Domino se protegente
            templum quidem et civitatem recepit</p>
          <p xml:id="IImac10_2" n="2">aras autem quas alienigenae per plateas extruxerant itemque
            delubra demolitus est</p>
          <p xml:id="IImac10_3" n="3">et purgato templo aliud altare fecerunt et de ignitis
            lapidibus igne concepto obtulerunt sacrificia post biennium et incensum et lucernas et
            panes propositionis posuerunt</p>
          <p xml:id="IImac10_4" n="4">quibus gestis rogabant Dominum prostrati in terram ne amplius
            malis talibus inciderent sed et si quando peccassent ut ab ipso mitius corriperentur et
            non blasphemis ac barbaris hominibus traderentur</p>
          <p xml:id="IImac10_5" n="5">qua die autem templum ab alienigenis pollutum fuerat contigit
            eadem die purgationem fieri vicesima et quinta mensis qui fuit casleu</p>
          <p xml:id="IImac10_6" n="6">et cum laetitia diebus octo egerunt in modum tabernaculorum
            recordantes quod ante modicum temporis diem sollemnem tabernaculorum in montibus more
            bestiarum egerant</p>
          <p xml:id="IImac10_7" n="7">propter quod tyrsos et ramos virides et palmas praeferebant ei
            qui prosperavit mundari locum suum</p>
          <p xml:id="IImac10_8" n="8">et decreverunt communi praecepto et decreto universae genti
            Iudaeorum omnibus annis agere dies istos</p>
          <p xml:id="IImac10_9" n="9">et Antiochi quidem qui appellatus est Nobilis vitae excessus
            ita se habuit</p>
          <p xml:id="IImac10_10" n="10">nunc autem de Eupatore Antiochi filio impii quae gesta sunt
            narrabimus breviantes mala quae in bellis gesta sunt</p>
          <p xml:id="IImac10_11" n="11">hic suscepto regno constituit super negotia regni Lysiam
            quendam Foenicis et Syriae militiae principem</p>
          <p xml:id="IImac10_12" n="12">nam Ptolomeus qui dicebatur Macer iusti tenax erga Iudaeos
            esse instituit et praecipue propter iniquitatem quae facta erat in eos et pacifice agere
            cum eis</p>
          <p xml:id="IImac10_13" n="13">sed ob hoc accusatus ab amicis apud Eupatorem cum frequenter
            proditor audiret eo quod Cyprum creditus a Filometore Nobilem translatus etiam ab eo
            recessisset veneno vitam finivit</p>
          <p xml:id="IImac10_14" n="14">Gorgias autem cum esset dux locorum adsumptis advenis
            frequenter Iudaeos debellabat</p>
          <p xml:id="IImac10_15" n="15">Iudaei vero qui tenebant oportunas munitiones fugatos ab
            Hierosolymis suscipiebant et bellare temptabant</p>
          <p xml:id="IImac10_16" n="16">hii vero qui erant cum Macchabeo per orationes Dominum
            rogantes ut esset sibi adiutor impetum fecerunt in munitiones Idumeorum</p>
          <p xml:id="IImac10_17" n="17">multaque vi insistentes loca obtinuerunt occurrentes
            interemerunt et omnes simul non minus a viginti milibus trucidaverunt</p>
          <p xml:id="IImac10_18" n="18">quidam autem cum confugissent in duas turres valde munitas
            omnem adparatum ad repugnandum habentes</p>
          <p xml:id="IImac10_19" n="19">Macchabeus ad eorum expugnationem relicto Simone et Ioseppho
            item Macchabeo eisque qui cum ipsis erant satis multis ipse ad eas quae amplius
            perurguebant pugnas conversus est</p>
          <p xml:id="IImac10_20" n="20">hii vero qui cum Simone erant cupiditate ducti a quibusdam
            qui in turribus erant suasi sunt pecunia et septuaginta milibus didragmis acceptis
            dimiserunt quosdam effugere</p>
          <p xml:id="IImac10_21" n="21">cum autem Macchabeo nuntiatum esset quod factum est
            congregatis principibus populi accusavit quod pecunia fratres vendidissent adversariis
            eorum dimissis</p>
          <p xml:id="IImac10_22" n="22">hos igitur proditores factos interfecit et confestim duas
            turres occupavit</p>
          <p xml:id="IImac10_23" n="23">armis autem ac manibus omnia prospere agendo in duabus
            munitionibus plus quam viginti milia peremit</p>
          <p xml:id="IImac10_24" n="24">Timotheus qui prius a Iudaeis fuerat superatus convocato
            exercitu peregrinae multitudinis et congregato exercitu asiano advenit quasi armis
            Iudaeam capturus</p>
          <p xml:id="IImac10_25" n="25">Macchabeus autem et qui cum ipso erant adpropiante illo
            deprecabantur Deum caput terra aspergentes lumbosque ciliciis praecincti</p>
          <p xml:id="IImac10_26" n="26">ad altaris crepidinem provoluti ut sibi propitius inimicis
            autem eorum esset inimicus et adversaretur sicut lex dicit</p>
          <p xml:id="IImac10_27" n="27">et ita post orationem sumptis armis longius de civitate
            procedentes et proximi hostibus effecti resederunt</p>
          <p xml:id="IImac10_28" n="28">primo autem solis ortu utrique commiserunt isti quidem
            victoriae et prosperitatis sponsorem cum virtute Dominum habentes illi autem ducem belli
            animum habebant</p>
          <p xml:id="IImac10_29" n="29">sed cum vehemens pugna esset apparuerunt adversariis de
            caelo viri quinque in equis frenis aureis decori ducatum Iudaeis praestantes</p>
          <p xml:id="IImac10_30" n="30">ex quibus duo Macchabeum medium habentes armis suis
            circumseptum incolomem conservabant in adversarios autem tela et fulmina iaciebant ex
            quo et caecitate confusi et repleti perturbatione cadebant</p>
          <p xml:id="IImac10_31" n="31">interfecti sunt autem viginti milia quingenti et equites
            sescenti</p>
          <p xml:id="IImac10_32" n="32">Timotheus autem confugit in Gazara praesidium munitum cui
            praeerat Caereas</p>
          <p xml:id="IImac10_33" n="33">Macchabeus autem et qui cum eo erant laetantes obsederunt
            praesidium diebus quattuor</p>
          <p xml:id="IImac10_34" n="34">at hii qui in turres erant loci firmitate confisi super
            modum maledicebant et sermones nefandos iactabant</p>
          <p xml:id="IImac10_35" n="35">sed cum dies quinta inlucesceret viginti iuvenes ex his qui
            cum Macchabeo erant accensi animis propter blasphemiam viriliter accesserunt ad murum et
            feroci animo incedentes ascendebant</p>
          <p xml:id="IImac10_36" n="36">sed et alii similiter ascendentes turres portasque
            succendere adgressi atque ipsos maledicos vivos concremare</p>
          <p xml:id="IImac10_37" n="37">per continuum autem biduum praesidio vastato Timotheum
            occultantem se in quodam reppertum loco peremerunt et fratrem illius Caerean et
            Apollofanem occiderunt</p>
          <p xml:id="IImac10_38" n="38">quibus gestis in hymnis et confessionibus benedicebant
            Dominum qui magna fecit cum Israhel et victoriam illi dedit</p>
        </div>
        <div xml:id="bible-IImac11" n="11">
          <head>Caput 11</head>
          <p xml:id="IImac11_1" n="1">sed parvo post tempore Lysias procurator regis et propinquus
            ac negotiorum praepositus graviter ferens de his quae acciderant</p>
          <p xml:id="IImac11_2" n="2">congregatis octoginta milibus et equitatu universo veniebat
            adversus Iudaeos existimans se civitatem quidem captam gentibus habitaculum facturum</p>
          <p xml:id="IImac11_3" n="3">templum vero in pecuniae quaestu sicut cetera delubra gentium
            habiturum et per singulos annos venale sacerdotium</p>
          <p xml:id="IImac11_4" n="4">nusquam recogitans Dei potestatem sed mente effrenatus in
            multitudine peditum et in milibus equitum et in octoginta elefantis confidebat</p>
          <p xml:id="IImac11_5" n="5">ingressus autem Iudaeam et adpropians Bethsurae quod erat in
            angusto loco ab Hierosolyma intervallo quinque stadiorum illud praesidium expugnabat</p>
          <p xml:id="IImac11_6" n="6">ut autem Macchabeus et qui cum eo erant cognoverunt expugnari
            praesidia cum fletu et lacrimis rogabant Dominum et omnis turba simul ut bonum angelum
            mitteret ad salutem Israhel</p>
          <p xml:id="IImac11_7" n="7">et ipse primus Macchabeus sumptis armis ceteros adhortatus est
            simul secum periculum subire et ferre auxilium fratribus suis</p>
          <p xml:id="IImac11_8" n="8">cumque pariter prompto animo procederent Hierosolymis apparuit
            praecedens eos eques in veste candida armis aureis hastam vibrans</p>
          <p xml:id="IImac11_9" n="9">tum simul omnes benedixerunt misericordem Dominum et
            convaluerunt animis non solum homines sed et bestias ferocissimas et muros ferreos
            parati penetrare</p>
          <p xml:id="IImac11_10" n="10">ibant igitur prompti de caelo habentes adiutorem et
            miserantem eos Dominum</p>
          <p xml:id="IImac11_11" n="11">leonum autem impetu inruentes hostibus prostraverunt ex eis
            undecim milia peditum et equites mille sescentos</p>
          <p xml:id="IImac11_12" n="12">universos autem in fugam verterunt plures vero ex eis
            vulnerati nudi evaserunt sed et ipse Lysias turpiter fugiens evasit</p>
          <p xml:id="IImac11_13" n="13">et quia non insensatus erat secum ipse reputans factam erga
            se diminutionem et intellegens invictos esse Hebraeos Dei auxilio nitentes misit ad
            eos</p>
          <p xml:id="IImac11_14" n="14">promisitque consensurum se omnibus quae iusta sunt et regem
            conpulsurum amicum fieri</p>
          <p xml:id="IImac11_15" n="15">annuit autem Macchabeus precibus Lysiae in omnibus utilitati
            consulens et quaecumque Macchabeus scripsit Lysiae de Iudaeis ea rex concessit</p>
          <p xml:id="IImac11_16" n="16">nam erant scriptae Iudaeis epistulae a Lysia quidem hunc
            modum continentes Lysias populo Iudaeorum salutem</p>
          <p xml:id="IImac11_17" n="17">Iohannes et Abessalom qui missi sunt a vobis tradentes
            scripta postulabant ut ea quae per illos significabantur implerem</p>
          <p xml:id="IImac11_18" n="18">quaecumque igitur regi potuerunt perferri exposui et quae
            res permittebat concessit</p>
          <p xml:id="IImac11_19" n="19">si igitur in negotiis fidem conservaveritis etiam deinceps
            honorum vobis causa esse temptabo</p>
          <p xml:id="IImac11_20" n="20">de ceteris autem per singula verbo mandavi et istis et his
            qui a me missi sunt conloqui vobiscum</p>
          <p xml:id="IImac11_21" n="21">bene valete anno centesimo quadragesimo octavo dioscori die
            mensis vicesima et quarta</p>
          <p xml:id="IImac11_22" n="22">regis autem epistula ista continebat rex Antiochus Lysiae
            fratri salutem</p>
          <p xml:id="IImac11_23" n="23">patre nostro inter deos translato nos volentes eos qui sunt
            in regno nostro sine tumultu agere et rebus suis adhibere diligentiam</p>
          <p xml:id="IImac11_24" n="24">audivimus Iudaeos non consensisse patri ut transferrentur ad
            ritum Graecorum sed tenere velle suum institutum ac propterea postulare concedi sibi
            legitima sua</p>
          <p xml:id="IImac11_25" n="25">volentes igitur hanc quoque gentem quietam esse statuentes
            iudicavimus templum restitui illis ut agerent secundum maiorum suorum consuetudinem</p>
          <p xml:id="IImac11_26" n="26">bene igitur feceris si miseris ad eos et dextram dederis ut
            cognita nostra voluntate bono animo sint et utilitatibus propriis deserviant</p>
          <p xml:id="IImac11_27" n="27">ad Iudaeos autem regis epistula talis erat rex Antiochus
            senatui Iudaeorum et ceteris Iudaeis salutem</p>
          <p xml:id="IImac11_28" n="28">si valetis sic estis ut volumus sed et ipsi bene valemus</p>
          <p xml:id="IImac11_29" n="29">adiit nos Menelaus dicens velle vos descendere ad vestros
            qui sunt apud nos</p>
          <p xml:id="IImac11_30" n="30">his igitur qui commeant usque ad diem tricesimum mensis
            xandici damus dextras securitatis</p>
          <p xml:id="IImac11_31" n="31">ut Iudaei utantur cibis et legibus suis sicut et prius et
            nemo eorum ullo modo molestiam patiatur de his quae per ignorantiam gesta sunt</p>
          <p xml:id="IImac11_32" n="32">misi autem et Menelaum qui vos adloquatur</p>
          <p xml:id="IImac11_33" n="33">valete anno centesimo quadragesimo octavo xandici mensis
            quintadecima</p>
          <p xml:id="IImac11_34" n="34">miserunt autem etiam Romani epistulam ita se habentem
            Quintus Memmius et Titus Manilius legati Romanorum populo Iudaeorum salutem</p>
          <p xml:id="IImac11_35" n="35">de his quae Lysias cognatus regis concessit vobis et nos
            concessimus</p>
          <p xml:id="IImac11_36" n="36">de quibus autem iudicavit referendum confestim aliquem
            mittite diligentius inter vos conferentes ut decernamus sicut congruit vobis nos enim
            Antiochiam accedimus</p>
          <p xml:id="IImac11_37" n="37">ideoque festinate scribere ut nos quoque sciamus cuius estis
            voluntatis</p>
          <p xml:id="IImac11_38" n="38">bene valete anno centesimo quadragesimo octavo quintadecima
            die mensis xandici</p>
        </div>
        <div xml:id="bible-IImac12" n="12">
          <head>Caput 12</head>
          <p xml:id="IImac12_1" n="1">his factis pactionibus Lysias pergebat ad regem Iudaei autem
            agriculturae operam dabant</p>
          <p xml:id="IImac12_2" n="2">sed hii qui resederant Timotheus et Apollonius gehennae filius
            sed et Hieronimus et Demofon super hos et Nicanor cypriarches non sinebant eos in
            silentio agere et quiete</p>
          <p xml:id="IImac12_3" n="3">Ioppitae vero tale quoddam flagitium perpetrarunt rogaverunt
            Iudaeos cum quibus habitabant ascendere scaphas quas paraverant cum uxoribus et filiis
            quasi nullis inimicitiis inter eos subiacentibus</p>
          <p xml:id="IImac12_4" n="4">secundum communem itaque decretum civitatis et ipsis
            adquiescentibus pacisque causa nihil suspectum habentibus cum in altum processissent
            submerserunt non minus ducentos</p>
          <p xml:id="IImac12_5" n="5">quam crudelitatem Iudas in suae gentis homines factam ut
            cognovit praecepit viris qui erant cum ipso et invocato iusto iudice Deo</p>
          <p xml:id="IImac12_6" n="6">venit adversus interfectores fratrum et portum quidem noctu
            succendit scaphas exusit eos autem qui ab igne refugerant gladio peremit</p>
          <p xml:id="IImac12_7" n="7">et cum haec ita egisset discessit quasi iterum reversurus et
            universos Ioppitas eradicaturus</p>
          <p xml:id="IImac12_8" n="8">sed cum cognovisset et eos qui erant Iamniae velle pari modo
            facere habitantibus secum Iudaeis</p>
          <p xml:id="IImac12_9" n="9">Iamnitis quoque nocte supervenit et portum cum navibus
            succendit ita ut lumen ignis pareret Hierosolymis ab stadiis ducentis quadraginta</p>
          <p xml:id="IImac12_10" n="10">inde cum abissent novem stadiis et iter facerent ad
            Timotheum commiserunt cum eo Arabes quinque milia viri et equites quingenti</p>
          <p xml:id="IImac12_11" n="11">cumque pugna valida fieret et auxilio Dei prospere cessisset
            residui victi Arabes petebant a Iuda dextras sibi dari promittentes pascua daturos et in
            ceteris profuturos</p>
          <p xml:id="IImac12_12" n="12">Iudas autem arbitratus vere in multis eos utiles promisit
            pacem dextrisque acceptis discessere ad tabernacula sua</p>
          <p xml:id="IImac12_13" n="13">adgressus est autem et civitatem quandam firmam pontibus
            murisque circumseptam quae a turbis habitabatur gentium promiscuarum cui nomen
            Caspin</p>
          <p xml:id="IImac12_14" n="14">hii vero qui intus erant confidentes in stabilitate murorum
            et adparatu alimoniarum remissius agebant maledictis lacessentes Iudam ac blasphemantes
            et loquentes quae fas non est</p>
          <p xml:id="IImac12_15" n="15">Macchabeus autem invocato magno mundi principe qui sine
            arietibus et machinis temporibus Iesu praecipitavit Hiericho inruit ferociter muris</p>
          <p xml:id="IImac12_16" n="16">et capta civitate per Domini voluntatem inenarrabiles caedes
            fecit ita ut adiacens stagnum stadiorum duo latitudinis sanguine infectum fluere
            videretur</p>
          <p xml:id="IImac12_17" n="17">inde discesserunt stadia septingenta quinquaginta et
            venerunt in Characa ad eos qui dicuntur Tubianei Iudaeos</p>
          <p xml:id="IImac12_18" n="18">et Timotheum quidem in illis locis conprehenderunt nulloque
            negotio perfecto regressus est relicto in quodam loco firmissimo praesidio</p>
          <p xml:id="IImac12_19" n="19">Dositheus autem et Sosipater qui erant duces cum Macchabeo
            peremerunt a Timotheo relictos in praesidio decem milia viros</p>
          <p xml:id="IImac12_20" n="20">at Macchabeus ordinatis circum se sex milibus et constitutis
            per cohortes adversus Timotheum processit habentem secum centum viginti milia peditum
            equitumque duo milia quingentos</p>
          <p xml:id="IImac12_21" n="21">cognito autem Iudae adventu Timotheus praemisit mulieres et
            filios et reliquum adparatum in praesidium quod Carnion dicitur erat enim inexpugnabile
            et accessu difficile propter locorum angustias</p>
          <p xml:id="IImac12_22" n="22">cumque cohors Iudae prima apparuisset timor hostibus
            incussus est ex praesentia Dei qui universa conspicit et in fugam versi sunt alius alio
            ita ut magis a suis deicerentur et gladiorum suorum ictibus debilitarentur</p>
          <p xml:id="IImac12_23" n="23">Iudas autem vehementer instabat puniens profanos et
            prostravit ex eis triginta milia virorum</p>
          <p xml:id="IImac12_24" n="24">ipse vero Timotheus incidit in partes Dosithei et Sosipatri
            et multis precibus postulabat ut vivus dimitteretur eo quod multorum ex Iudaeis parentes
            haberet ac fratres quos morte eius decipi eveniret</p>
          <p xml:id="IImac12_25" n="25">et cum fidem dedisset restituturum se eos secundum
            constitutum inlaesum eum dimiserunt propter fratrum salutem</p>
          <p xml:id="IImac12_26" n="26">Iudas autem egressus est a Carnio interfectis viginti
            quinque milibus</p>
          <p xml:id="IImac12_27" n="27">post horum fugam et necem movit exercitum ad Efron civitatem
            munitam in qua multitudo diversarum gentium habitabat et robusti iuvenes pro muris
            consistentes fortiter repugnabant in hac autem machinae multae et telorum erat
            adparatus</p>
          <p xml:id="IImac12_28" n="28">sed cum Omnipotentem invocassent qui potestate vires hostium
            confregit ceperunt civitatem et ex eis qui intus erant viginti quinque milia
            prostraverunt</p>
          <p xml:id="IImac12_29" n="29">inde ad civitatem Scytarum abierunt quae ab Hierosolymis
            sescentis stadiis aberat</p>
          <p xml:id="IImac12_30" n="30">contestantibus autem his qui apud Scytopolitas erant Iudaeis
            quod benigne ab eis haberentur etiam temporibus infelicitatis quod modeste secum
            egerint</p>
          <p xml:id="IImac12_31" n="31">gratias agentes eis exhortati etiam de cetero erga genus
            suum benignos esse venerunt Hierosolymam die sollemni septimanarum instante</p>
          <p xml:id="IImac12_32" n="32">et post pentecosten abierunt contra Gorgiam praepositum
            Idumeae</p>
          <p xml:id="IImac12_33" n="33">exivit autem cum peditibus tribus milibus et equitibus
            quadringentis</p>
          <p xml:id="IImac12_34" n="34">quibus congressis contigit paucos ruere Iudaeorum</p>
          <p xml:id="IImac12_35" n="35">Dositheus vero quidam de Bachenoris eques vir fortis Gorgiam
            tenebat et cum vellet illum capere vivum eques quidam de Thracibus inruit in eum
            umerumque eius amputavit atque ita Gorgias effugit in Marisa</p>
          <p xml:id="IImac12_36" n="36">at illis qui cum Esdrin erant diutius pugnantibus et
            fatigatis invocavit Dominum Iudas adiutorem et ducem belli fieri</p>
          <p xml:id="IImac12_37" n="37">incipiens voce patria et cum hymnis clamorem extollens fugam
            Gorgiae militibus incussit</p>
          <p xml:id="IImac12_38" n="38">Iudas autem collecto exercitu venit in civitatem Odollam et
            cum septima dies superveniret secundum consuetudinem purificati in eodem loco sabbatum
            egerunt</p>
          <p xml:id="IImac12_39" n="39">et sequenti die venit cum suis Iudas ut corpora prostratorum
            tolleret et cum parentibus poneret in sepulchris paternis</p>
          <p xml:id="IImac12_40" n="40">invenerunt autem sub tunicis interfectorum de donariis
            idolorum quae apud Iamnian fuerunt a quibus lex prohibet Iudaeos omnibus ergo manifestum
            factum est ob hanc causam eos corruisse</p>
          <p xml:id="IImac12_41" n="41">omnes itaque benedixerunt iustum iudicium Domini qui occulta
            fecerit manifesta</p>
          <p xml:id="IImac12_42" n="42">atque ita ad preces conversi rogaverunt ut id quod factum
            erat delictum obliteraretur at vero fortissimus Iudas hortabatur populum conservare se
            sine peccato sub oculis videntes quae facta sint pro peccato eorum qui prostrati
            sunt</p>
          <p xml:id="IImac12_43" n="43">et facta conlatione duodecim milia dragmas argenti misit
            Hierosolymam offerri pro peccato sacrificium bene et religiose de resurrectione
            cogitans</p>
          <p xml:id="IImac12_44" n="44">nisi enim eos qui ceciderant resurrecturos speraret
            superfluum videretur et vanum orare pro mortuis</p>
          <p xml:id="IImac12_45" n="45">et quia considerabat quod hii qui cum pietate dormitionem
            acceperant optimam haberent repositam gratiam</p>
          <p xml:id="IImac12_46" n="46">sancta ergo et salubris cogitatio pro defunctis exorare ut a
            peccato solverentur</p>
        </div>
        <div xml:id="bible-IImac13" n="13">
          <head>Caput 13</head>
          <p xml:id="IImac13_1" n="1">anno centesimo quadragesimo nono cognovit Iudas Antiochum
            Eupatoris venire cum multitudine adversus Iudaeam</p>
          <p xml:id="IImac13_2" n="2">et cum eo Lysiam procuratorem et praepositum negotiorum secum
            habentem peditum centum decem milia et equitum quinque milia et elefantos viginti duo
            currus cum falcibus trecentos</p>
          <p xml:id="IImac13_3" n="3">commiscuit autem se illis et Menelaus et cum multa fallacia
            deprecabatur Antiochum non pro patriae salute sed sperans se constitui in
            principatum</p>
          <p xml:id="IImac13_4" n="4">sed Rex regum suscitavit animos Antiochi in peccatorem et
            suggerente Lysia hunc esse causam omnium malorum iussit ut eis est consuetudo
            conprehensum in eodem loco necari</p>
          <p xml:id="IImac13_5" n="5">erat autem in eodem loco turris quinquaginta cubitorum
            aggestum undique habens cineris haec prospectum habebat in praeceps</p>
          <p xml:id="IImac13_6" n="6">inde in cinerem deici iussit sacrilegum omnibus eum
            propellentibus ad interitum</p>
          <p xml:id="IImac13_7" n="7">et tali lege praevaricatorem legis contigit mori nec terrae
            dari Menelaum</p>
          <p xml:id="IImac13_8" n="8">et quidem satis iuste nam quia multa erga aram Dei delicta
            commisit cuius ignis et cinis erat sanctus ipse in cineris morte damnatus est</p>
          <p xml:id="IImac13_9" n="9">sed rex mente effrenatus veniebat nequiorem se Iudaeis
            ostensurus</p>
          <p xml:id="IImac13_10" n="10">quibus Iudas cognitis praecepit populo ut die ac nocte
            Dominum invocarent quo sicut semper et nunc adiuvaret eos</p>
          <p xml:id="IImac13_11" n="11">quippe qui lege et patria sanctoque templo privari
            vererentur ac populum qui nuper paululum respirasset ne sineret blasphemis rursum
            nationibus subdi</p>
          <p xml:id="IImac13_12" n="12">omnibus itaque id simul facientibus et petentibus a Domino
            misericordiam cum fletu et ieiuniis per triduum continuum prostratis hortatus est eos
            Iudas ut se praepararent</p>
          <p xml:id="IImac13_13" n="13">ipse vero cum senioribus cogitavit priusquam rex admoveret
            exercitum ad Iudaeam et obtineret civitatem exire et Domini iudicio committere exitum
            rei</p>
          <p xml:id="IImac13_14" n="14">dans itaque potestatem omnium Deo mundi creatori et hortatus
            suos ut fortiter dimicarent et usque ad mortem pro legibus templo civitate patria et
            civibus starent circa Modin exercitum constituit</p>
          <p xml:id="IImac13_15" n="15">et dato signo suis Dei victoria iuvenibus fortissimis
            electis nocte adgressus aulam regiam in castris interfecit viros quattuor milia et
            maximum elefantorum cum his qui superpositi erant</p>
          <p xml:id="IImac13_16" n="16">summoque metu ac perturbatione hostium replentes rebus
            prospere gestis abierunt</p>
          <p xml:id="IImac13_17" n="17">hoc autem factum est die inlucescente adiuvante eum Domini
            protectione</p>
          <p xml:id="IImac13_18" n="18">sed rex accepto gustu audaciae Iudaeorum arte difficultates
            locorum temptabat</p>
          <p xml:id="IImac13_19" n="19">et Bethsurae quod erat Iudaeorum praesidium munitum castra
            admovebat sed fugabatur inpingebat minuebatur</p>
          <p xml:id="IImac13_20" n="20">his autem qui intus erant Iudas necessaria mittebat</p>
          <p xml:id="IImac13_21" n="21">enuntiavit autem mysteria hostibus Rhodocus quidam de
            iudaico exercitu qui requisitus conprehensus conclusus est</p>
          <p xml:id="IImac13_22" n="22">iterum rex sermonem habuit ad eos qui erant in Bethsuris
            dextram dedit accepit abiit</p>
          <p xml:id="IImac13_23" n="23">commisit cum Iuda superatus est ut autem cognovit rebellasse
            Philippum Antiochiae qui relictus erat super negotia mente consternatus Iudaeos
            deprecans subditusque eis iurat de omnibus quibus iustum visum est et reconciliatus
            obtulit sacrificium honorificavit templum et munera posuit</p>
          <p xml:id="IImac13_24" n="24">Macchabeum amplexus est et fecit eum ab Ptolomaide usque
            Gerrenos ducem et principem</p>
          <p xml:id="IImac13_25" n="25">ut autem venit Ptolomaidam graviter ferebant Ptolomenses
            amicitiae conventionem indignantes ne forte foedus inrumperent</p>
          <p xml:id="IImac13_26" n="26">tunc ascendit Lysias tribunal et exposuit rationem et
            populum sedavit regressusque est Antiochiam et hoc modo regi profectio et reditus
            processit</p>
        </div>
        <div xml:id="bible-IImac14" n="14">
          <head>Caput 14</head>
          <p xml:id="IImac14_1" n="1">sed post triennii tempus cognovit Iudas et qui cum eo erant
            Demetrium Seleuci cum multitudine valida et navibus per portum Tripoli ascendisse ad
            loca oportuna</p>
          <p xml:id="IImac14_2" n="2">et tenuisse regiones adversus Antiochum et eius ducem
            Lysiam</p>
          <p xml:id="IImac14_3" n="3">Alchimus autem quidam qui summus sacerdos fuerat sed
            voluntarie coinquinatus est temporibus commixtionis considerans nullo modo sibi esse
            salutem neque accessum ad altare</p>
          <p xml:id="IImac14_4" n="4">venit ad regem Demetrium centesimo quinquagesimo anno offerens
            ei auream coronam et palmam super haec et tallos qui templi esse videbantur et ipsa
            quidem die siluit</p>
          <p xml:id="IImac14_5" n="5">tempus autem oportunum dementiae suae nanctus convocatus a
            Demetrio ad consilium et interrogatus quibus rebus et consiliis Iudaei niterentur</p>
          <p xml:id="IImac14_6" n="6">respondit ipsi qui dicuntur Asidei Iudaeorum quibus praeest
            Iudas Macchabeus bella nutriunt et seditiones movent nec patiuntur regnum esse
            quietum</p>
          <p xml:id="IImac14_7" n="7">nam et ego defraudatus parentum gloria dico autem summo
            sacerdotio huc veni</p>
          <p xml:id="IImac14_8" n="8">primo quidem utilitatibus regis fidem servans secundo autem
            etiam civibus consulens nam illorum pravitate universum genus nostrum non minime
            vexatur</p>
          <p xml:id="IImac14_9" n="9">sed his singulis oro rex cognitis et regioni et generi
            secundum pervulgatam omnibus humanitatem tuam prospice</p>
          <p xml:id="IImac14_10" n="10">nam quamdiu superest Iudas inpossibile est pacem esse
            negotiis</p>
          <p xml:id="IImac14_11" n="11">talibus autem ab hoc dictis et ceteri amici hostiliter
            habentes adversus Iudam inflammaverunt Demetrium</p>
          <p xml:id="IImac14_12" n="12">qui statim Nicanorem praepositum elefantorum ducem misit
            Iudaeam</p>
          <p xml:id="IImac14_13" n="13">datis mandatis ipsum quidem Iudam caperet eos vero qui cum
            illo erant dispergeret et constitueret Alchimum maximi templi summum sacerdotem</p>
          <p xml:id="IImac14_14" n="14">tunc gentes quae de Iudaea fugerant Iudam segregatim se
            Nicanori miscebant miserias et clades Iudaeorum prosperitates rerum suarum
            existimantes</p>
          <p xml:id="IImac14_15" n="15">audito itaque Iudaei Nicanoris adventu et conventu nationum
            conspersi terra rogabant eum qui populum suum constituit eum in aeternum custodiret
            quique suam portionem signis evidentibus protegit</p>
          <p xml:id="IImac14_16" n="16">imperante autem duce statim inde moverunt et convenerunt ad
            castellum Dessau</p>
          <p xml:id="IImac14_17" n="17">Simon vero frater Iudae commiserat cum Nicanore sed
            conterritus est repentino adventu adversariorum</p>
          <p xml:id="IImac14_18" n="18">Nicanor tamen audiens virtutem comitum Iudae et animi
            magnitudinem quam pro patriae certaminibus habebant sanguine iudicium facere
            metuebat</p>
          <p xml:id="IImac14_19" n="19">quam ob rem misit Possidonium et Theodotum et Matthathiam ut
            darent dextras atque acciperent</p>
          <p xml:id="IImac14_20" n="20">et cum diu de his consilium ageretur et ipse dux ad
            multitudinem rettulisset omnium una fuit sententia amicitiis annuere</p>
          <p xml:id="IImac14_21" n="21">itaque diem constituerunt qua secreto inter se agerent et a
            singulis sellae prolatae sunt et positae</p>
          <p xml:id="IImac14_22" n="22">praecepit autem Iudas armatos esse locis oportunis ne forte
            ab hostibus repente mali aliquid oriretur et congruum conloquium fecerunt</p>
          <p xml:id="IImac14_23" n="23">morabatur autem Nicanor Hierosolymis et nihil inique agebat
            gregesque turbarum quae congregatae fuerant dimisit</p>
          <p xml:id="IImac14_24" n="24">habebat autem semper Iudam carum ex animo erat vero
            inclinatus</p>
          <p xml:id="IImac14_25" n="25">rogavit eum ducere uxorem filiosque procreare nuptias fecit
            quiete egit communiterque vivebant</p>
          <p xml:id="IImac14_26" n="26">Alchimus autem videns caritatem illorum ad invicem et
            conventiones venit ad Demetrium et dicebat Nicanorem rebus alienis adsentare Iudamque
            regni insidiatorem successorem sibi destinasse</p>
          <p xml:id="IImac14_27" n="27">itaque rex exasperatus et pessimis huius criminationibus
            inritatus scripsit Nicanori dicens graviter quidem se ferre de amicitiae conventione
            iubere tamen Macchabeum citius vinctum mittere Antiochiam</p>
          <p xml:id="IImac14_28" n="28">quibus cognitis Nicanor consternabatur et graviter ferebat
            si ea quae convenerant irrita faceret nihil laesus a viro</p>
          <p xml:id="IImac14_29" n="29">sed quia regi resistere non poterat oportunitatem observabat
            qua praeceptum perficeret</p>
          <p xml:id="IImac14_30" n="30">at Macchabeus videns austerius secum agere Nicanorem et
            consuetum occursum ferocius exhibentem intellegens non ex bono esse austeritatem istam
            paucis suorum congregatis occultavit se a Nicanore</p>
          <p xml:id="IImac14_31" n="31">quod ut ille cognovit fortiter se a viro praeventum venit ad
            maximum et sanctissimum templum et sacerdotibus solitas hostias offerentibus iussit sibi
            tradi virum</p>
          <p xml:id="IImac14_32" n="32">quibus cum iuramento dicentibus nescire se ubi esset qui
            quaerebatur extendens manum ad templum</p>
          <p xml:id="IImac14_33" n="33">iuravit nisi mihi vinctum Iudam tradideritis istud Dei fanum
            in planitiem deducam et altare effodiam et templum hoc Libero patri consecrabo</p>
          <p xml:id="IImac14_34" n="34">et his dictis abiit sacerdotes autem protendentes manus in
            caelum invocabant eum qui semper propugnator esset gentis ipsorum haec dicentes</p>
          <p xml:id="IImac14_35" n="35">tu Domine qui universitatis nullius indiges voluisti templum
            habitationis tuae fieri in nobis</p>
          <p xml:id="IImac14_36" n="36">et nunc sancte sanctorum omnium Domine conserva in aeternum
            inpollutam domum istam quae nuper mundata est</p>
          <p xml:id="IImac14_37" n="37">Razias autem quidam de senioribus ab Hierosolymis delatus
            est Nicanori vir amator civitatis et bene audiens qui pro adfectu pater Iudaeorum
            appellabatur</p>
          <p xml:id="IImac14_38" n="38">hic multis temporibus continentiae propositum tenuit in
            iudaismo corpusque et animam tradere contentus pro perseverantia</p>
          <p xml:id="IImac14_39" n="39">volens autem Nicanor manifestare odium quod habebat in
            Iudaeos misit milites quingentos ut eum conprehenderent</p>
          <p xml:id="IImac14_40" n="40">putabat enim si illum decepisset se cladem maximam Iudaeis
            inlaturum</p>
          <p xml:id="IImac14_41" n="41">turbis autem inruere domum eius et ianuam disrumpere atque
            ignem admovere cupientibus cum iam conprehenderetur gladio se petit</p>
          <p xml:id="IImac14_42" n="42">eligens nobiliter mori potius quam subditus fieri
            peccatoribus et contra natales suos indignis iniuriis agi</p>
          <p xml:id="IImac14_43" n="43">sed cum per festinationem non certo ictu plagam dedisset et
            turbae intra ostia inrumperent recurrens audenter ad murum praecipitavit semet ipsum
            viriliter in turbas</p>
          <p xml:id="IImac14_44" n="44">quibus velociter locum dantibus casui eius venit per mediam
            cervicem</p>
          <p xml:id="IImac14_45" n="45">et cum adhuc spiraret accensis animis surrexit cum et
            sanguis eius magno fluxu deflueret saucius cursu turbam pertransiit</p>
          <p xml:id="IImac14_46" n="46">et stans super petram quandam praeruptam et iam exsanguis
            effectus conplexus intestina sua utrisque manibus proiecit super turbas invocans
            Dominatorem vitae ac spiritus ut haec illi iterum redderet atque ita vita defunctus
            est</p>
        </div>
        <div xml:id="bible-IImac15" n="15">
          <head>Caput 15</head>
          <p xml:id="IImac15_1" n="1">Nicanor autem ut conperit Iudam esse in locis Samariae
            cogitavit die sabbati cum omni impetu committere</p>
          <p xml:id="IImac15_2" n="2">Iudaeis vero qui illum per necessitatem sequebantur dicentibus
            ne ita ferociter et barbare feceris sed honorem tribue diei sanctificationis et honora
            eum qui universa conspicit</p>
          <p xml:id="IImac15_3" n="3">at ille infelix interrogavit si est potens in saeculo qui
            imperavit agi diem sabbatorum</p>
          <p xml:id="IImac15_4" n="4">et respondentibus illis est Dominus vivus ipse in caelo potens
            qui iussit agi septimam diem</p>
          <p xml:id="IImac15_5" n="5">at ille ait et ego potens sum super terram qui impero sumi
            arma et negotia regis impleri tamen non obtinuit ut consilium perficeret</p>
          <p xml:id="IImac15_6" n="6">et Nicanor quidem cum summa superbia erectus cogitaverat
            commune tropeum statuere de Iuda</p>
          <p xml:id="IImac15_7" n="7">Macchabeus autem confidebat semper cum omni spe auxilium sibi
            a Domino adfuturum</p>
          <p xml:id="IImac15_8" n="8">et hortabatur suos ne formidarent ad adventum nationum sed in
            mente haberent adiutoria sibi facta de caelo et nunc sperarent ab Omnipotente adfuturam
            sibi victoriam</p>
          <p xml:id="IImac15_9" n="9">et adlocutus illos de lege et prophetis admonens etiam
            certaminum quae fecerant prius promptiores eos constituit</p>
          <p xml:id="IImac15_10" n="10">et ita animis eorum erectis simul ostendens gentium
            fallaciam et iuramentorum praevaricationem</p>
          <p xml:id="IImac15_11" n="11">singulos autem illorum armavit non clypei et hastae
            munitione sed sermonibus optimis et hortationibus exposito digno fide somnio per quod
            universos laetificavit</p>
          <p xml:id="IImac15_12" n="12">erat autem huiusmodi visus Onian qui fuerat summus sacerdos
            virum bonum et benignum verecundum visu modestum moribus et eloquio decorum et qui a
            puero in virtutibus exercitatus sit manus protendentem orare pro omni populo
            Iudaeorum</p>
          <p xml:id="IImac15_13" n="13">post haec apparuisse et alium virum aetate et gloria
            mirabilem et magni decoris habitudine circa illum</p>
          <p xml:id="IImac15_14" n="14">respondentem vero Onian dixisse hic est fratrum amator et
            populi Israhel hic est qui multum orat pro populo et universa sancta civitate Hieremias
            propheta Dei</p>
          <p xml:id="IImac15_15" n="15">extendisse autem Hieremiam dexteram et dedisse Iudae gladium
            aureum dicentem</p>
          <p xml:id="IImac15_16" n="16">accipe sanctum gladium munus a Deo quo deicies adversarios
            populi mei Israhel</p>
          <p xml:id="IImac15_17" n="17">exhortati itaque Iudae sermonibus bonis valde de quibus
            extolli possit impetus et animi iuvenum confortari statuerunt dimicare et confligere
            fortiter ut virtus de negotiis iudicaret eo quod civitas et sancta et templum
            periclitaretur</p>
          <p xml:id="IImac15_18" n="18">erat enim pro uxoribus et filiis itemque pro fratribus et
            cognatis minor sollicitudo maximus vero et primus pro sanctitate timor erat templi</p>
          <p xml:id="IImac15_19" n="19">sed et eos qui in civitate erant non minima sollicitudo
            habebat pro his qui congressi erant</p>
          <p xml:id="IImac15_20" n="20">et cum iam omnes sperarent iudicium futurum hostisque
            adesset atque exercitus esset ordinatus bestiae equitesque oportuno in loco
            conpositi</p>
          <p xml:id="IImac15_21" n="21">considerans Macchabeus adventum multitudinis et adparatum
            varium armorum ac ferocitatem bestiarum extendens manum in caelum prodigia facientem
            Dominum invocavit qui non secundum armorum potentiam sed prout ipsi placet dat dignis
            victoriam</p>
          <p xml:id="IImac15_22" n="22">dixit autem invocans hoc modo tu Domine misisti angelum tuum
            sub Ezechia rege Iudae et interfecisti de castris Sennacherim centum octoginta quinque
            milia</p>
          <p xml:id="IImac15_23" n="23">et nunc Dominator caelorum mitte angelum tuum bonum ante nos
            in timore et tremore magnitudinis brachii tui</p>
          <p xml:id="IImac15_24" n="24">ut metuant qui cum blasphemia veniunt adversus sanctum
            populum tuum et hic quidem ita peroravit</p>
          <p xml:id="IImac15_25" n="25">Nicanor autem et qui cum ipso erant cum tubis et canticis
            admovebant</p>
          <p xml:id="IImac15_26" n="26">Iudas vero et qui cum eo erant invocato Deo per orationes
            congressi sunt</p>
          <p xml:id="IImac15_27" n="27">manu quidem pugnantes sed cordibus Dominum orantes
            prostraverunt non minus triginta milia praesentia Dei magnifice delectati</p>
          <p xml:id="IImac15_28" n="28">cumque cessassent et cum gaudio redirent cognoverunt
            Nicanorem ruisse cum armis suis</p>
          <p xml:id="IImac15_29" n="29">facto itaque clamore et perturbatione suscitata patria voce
            omnipotentem Dominum benedicebant</p>
          <p xml:id="IImac15_30" n="30">praecepit autem Iudas qui per omnia corpore et animo emori
            pro civibus paratus erat caput Nicanoris et manum cum umero abscisam Hierosolymam
            perferri</p>
          <p xml:id="IImac15_31" n="31">quo cum convenisset convocatis contribulibus et sacerdotibus
            ad altare arcersiit et eos qui in arce erant</p>
          <p xml:id="IImac15_32" n="32">et ostenso capite Nicanoris et manu nefaria quam extendens
            contra domum sanctam omnipotentis Dei magnifice gloriatus est</p>
          <p xml:id="IImac15_33" n="33">linguam etiam impii Nicanoris praecisam iussit particulatim
            avibus dari manum autem dementis contra templum suspendi</p>
          <p xml:id="IImac15_34" n="34">omnes igitur caeli Dominum benedixerunt dicentes benedictus
            qui locum suum incontaminatum conservavit</p>
          <p xml:id="IImac15_35" n="35">suspendit autem Nicanoris caput in summa arce evidens ut
            esset et manifestum sit auxilii Dei</p>
          <p xml:id="IImac15_36" n="36">itaque omnes communi consilio decreverunt nullo modo diem
            istum absque celebritate praeterire</p>
          <p xml:id="IImac15_37" n="37">habere autem celebritatem tertiadecima die mensis adar quod
            dicitur voce syriaca pridie Mardochei die</p>
          <p xml:id="IImac15_38" n="38">igitur his erga Nicanorem gestis et ex illis temporibus ab
            Hebraeis civitate possessa ego quoque in his finem faciam sermonis</p>
          <p xml:id="IImac15_39" n="39">et siquidem bene et ut historiae conpetit et ipse velim si
            autem minus digne concedendum est mihi</p>
          <p xml:id="IImac15_40" n="40">sicut enim vinum semper bibere aut semper aquam contrarium
            est alternis autem uti delectabile ita legentibus si semper exactus sit sermo non erit
            gratus hic ergo erit consummatus</p>
        </div>
      </div>
    </body>
  </text>
</TEI>
