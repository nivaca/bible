<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Johannes</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-io">
        <div xml:id="bible-io1" n="1">
          <head>Caput 1</head>
          <p xml:id="io1_1" n="1">in principio erat Verbum et Verbum erat apud Deum et Deus erat
            Verbum</p>
          <p xml:id="io1_2" n="2">hoc erat in principio apud Deum</p>
          <p xml:id="io1_3" n="3">omnia per ipsum facta sunt et sine ipso factum est nihil quod
            factum est</p>
          <p xml:id="io1_4" n="4">in ipso vita erat et vita erat lux hominum</p>
          <p xml:id="io1_5" n="5">et lux in tenebris lucet et tenebrae eam non conprehenderunt</p>
          <p xml:id="io1_6" n="6">fuit homo missus a Deo cui nomen erat Iohannes</p>
          <p xml:id="io1_7" n="7">hic venit in testimonium ut testimonium perhiberet de lumine ut
            omnes crederent per illum</p>
          <p xml:id="io1_8" n="8">non erat ille lux sed ut testimonium perhiberet de lumine</p>
          <p xml:id="io1_9" n="9">erat lux vera quae inluminat omnem hominem venientem in mundum</p>
          <p xml:id="io1_10" n="10">in mundo erat et mundus per ipsum factus est et mundus eum non
            cognovit</p>
          <p xml:id="io1_11" n="11">in propria venit et sui eum non receperunt</p>
          <p xml:id="io1_12" n="12">quotquot autem receperunt eum dedit eis potestatem filios Dei
            fieri his qui credunt in nomine eius</p>
          <p xml:id="io1_13" n="13">qui non ex sanguinibus neque ex voluntate carnis neque ex
            voluntate viri sed ex Deo nati sunt</p>
          <p xml:id="io1_14" n="14">et Verbum caro factum est et habitavit in nobis et vidimus
            gloriam eius gloriam quasi unigeniti a Patre plenum gratiae et veritatis</p>
          <p xml:id="io1_15" n="15">Iohannes testimonium perhibet de ipso et clamat dicens hic erat
            quem dixi vobis qui post me venturus est ante me factus est quia prior me erat</p>
          <p xml:id="io1_16" n="16">et de plenitudine eius nos omnes accepimus et gratiam pro
            gratia</p>
          <p xml:id="io1_17" n="17">quia lex per Mosen data est gratia et veritas per Iesum Christum
            facta est</p>
          <p xml:id="io1_18" n="18">Deum nemo vidit umquam unigenitus Filius qui est in sinu Patris
            ipse enarravit</p>
          <p xml:id="io1_19" n="19">et hoc est testimonium Iohannis quando miserunt Iudaei ab
            Hierosolymis sacerdotes et Levitas ad eum ut interrogarent eum tu quis es</p>
          <p xml:id="io1_20" n="20">et confessus est et non negavit et confessus est quia non sum
            ego Christus</p>
          <p xml:id="io1_21" n="21">et interrogaverunt eum quid ergo Helias es tu et dicit non sum
            propheta es tu et respondit non</p>
          <p xml:id="io1_22" n="22">dixerunt ergo ei quis es ut responsum demus his qui miserunt nos
            quid dicis de te ipso</p>
          <p xml:id="io1_23" n="23">ait ego vox clamantis in deserto dirigite viam Domini sicut
            dixit Esaias propheta</p>
          <p xml:id="io1_24" n="24">et qui missi fuerant erant ex Pharisaeis</p>
          <p xml:id="io1_25" n="25">et interrogaverunt eum et dixerunt ei quid ergo baptizas si tu
            non es Christus neque Helias neque propheta</p>
          <p xml:id="io1_26" n="26">respondit eis Iohannes dicens ego baptizo in aqua medius autem
            vestrum stetit quem vos non scitis</p>
          <p xml:id="io1_27" n="27">ipse est qui post me venturus est qui ante me factus est cuius
            ego non sum dignus ut solvam eius corrigiam calciamenti</p>
          <p xml:id="io1_28" n="28">haec in Bethania facta sunt trans Iordanen ubi erat Iohannes
            baptizans</p>
          <p xml:id="io1_29" n="29">altera die videt Iohannes Iesum venientem ad se et ait ecce
            agnus Dei qui tollit peccatum mundi</p>
          <p xml:id="io1_30" n="30">hic est de quo dixi post me venit vir qui ante me factus est
            quia prior me erat</p>
          <p xml:id="io1_31" n="31">et ego nesciebam eum sed ut manifestaretur Israhel propterea
            veni ego in aqua baptizans</p>
          <p xml:id="io1_32" n="32">et testimonium perhibuit Iohannes dicens quia vidi Spiritum
            descendentem quasi columbam de caelo et mansit super eum</p>
          <p xml:id="io1_33" n="33">et ego nesciebam eum sed qui misit me baptizare in aqua ille
            mihi dixit super quem videris Spiritum descendentem et manentem super eum hic est qui
            baptizat in Spiritu Sancto</p>
          <p xml:id="io1_34" n="34">et ego vidi et testimonium perhibui quia hic est Filius Dei</p>
          <p xml:id="io1_35" n="35">altera die iterum stabat Iohannes et ex discipulis eius duo</p>
          <p xml:id="io1_36" n="36">et respiciens Iesum ambulantem dicit ecce agnus Dei</p>
          <p xml:id="io1_37" n="37">et audierunt eum duo discipuli loquentem et secuti sunt
            Iesum</p>
          <p xml:id="io1_38" n="38">conversus autem Iesus et videns eos sequentes dicit eis quid
            quaeritis qui dixerunt ei rabbi quod dicitur interpretatum magister ubi habitas</p>
          <p xml:id="io1_39" n="39">dicit eis venite et videte venerunt et viderunt ubi maneret et
            apud eum manserunt die illo hora autem erat quasi decima</p>
          <p xml:id="io1_40" n="40">erat autem Andreas frater Simonis Petri unus ex duobus qui
            audierant ab Iohanne et secuti fuerant eum</p>
          <p xml:id="io1_41" n="41">invenit hic primum fratrem suum Simonem et dicit ei invenimus
            Messiam quod est interpretatum Christus</p>
          <p xml:id="io1_42" n="42">et adduxit eum ad Iesum intuitus autem eum Iesus dixit tu es
            Simon filius Iohanna tu vocaberis Cephas quod interpretatur Petrus</p>
          <p xml:id="io1_43" n="43">in crastinum voluit exire in Galilaeam et invenit Philippum et
            dicit ei Iesus sequere me</p>
          <p xml:id="io1_44" n="44">erat autem Philippus a Bethsaida civitate Andreae et Petri</p>
          <p xml:id="io1_45" n="45">invenit Philippus Nathanahel et dicit ei quem scripsit Moses in
            lege et prophetae invenimus Iesum filium Ioseph a Nazareth</p>
          <p xml:id="io1_46" n="46">et dixit ei Nathanahel a Nazareth potest aliquid boni esse dicit
            ei Philippus veni et vide</p>
          <p xml:id="io1_47" n="47">vidit Iesus Nathanahel venientem ad se et dicit de eo ecce vere
            Israhelita in quo dolus non est</p>
          <p xml:id="io1_48" n="48">dicit ei Nathanahel unde me nosti respondit Iesus et dixit ei
            priusquam te Philippus vocaret cum esses sub ficu vidi te</p>
          <p xml:id="io1_49" n="49">respondit ei Nathanahel et ait rabbi tu es Filius Dei tu es rex
            Israhel</p>
          <p xml:id="io1_50" n="50">respondit Iesus et dixit ei quia dixi tibi vidi te sub ficu
            credis maius his videbis</p>
          <p xml:id="io1_51" n="51">et dicit ei amen amen dico vobis videbitis caelum apertum et
            angelos Dei ascendentes et descendentes supra Filium hominis</p>
        </div>
        <div xml:id="bible-io2" n="2">
          <head>Caput 2</head>
          <p xml:id="io2_1" n="1">et die tertio nuptiae factae sunt in Cana Galilaeae et erat mater
            Iesu ibi</p>
          <p xml:id="io2_2" n="2">vocatus est autem ibi et Iesus et discipuli eius ad nuptias</p>
          <p xml:id="io2_3" n="3">et deficiente vino dicit mater Iesu ad eum vinum non habent</p>
          <p xml:id="io2_4" n="4">et dicit ei Iesus quid mihi et tibi est mulier nondum venit hora
            mea</p>
          <p xml:id="io2_5" n="5">dicit mater eius ministris quodcumque dixerit vobis facite</p>
          <p xml:id="io2_6" n="6">erant autem ibi lapideae hydriae sex positae secundum
            purificationem Iudaeorum capientes singulae metretas binas vel ternas</p>
          <p xml:id="io2_7" n="7">dicit eis Iesus implete hydrias aqua et impleverunt eas usque ad
            summum</p>
          <p xml:id="io2_8" n="8">et dicit eis Iesus haurite nunc et ferte architriclino et
            tulerunt</p>
          <p xml:id="io2_9" n="9">ut autem gustavit architriclinus aquam vinum factam et non sciebat
            unde esset ministri autem sciebant qui haurierant aquam vocat sponsum architriclinus</p>
          <p xml:id="io2_10" n="10">et dicit ei omnis homo primum bonum vinum ponit et cum inebriati
            fuerint tunc id quod deterius est tu servasti bonum vinum usque adhuc</p>
          <p xml:id="io2_11" n="11">hoc fecit initium signorum Iesus in Cana Galilaeae et
            manifestavit gloriam suam et crediderunt in eum discipuli eius</p>
          <p xml:id="io2_12" n="12">post hoc descendit Capharnaum ipse et mater eius et fratres eius
            et discipuli eius et ibi manserunt non multis diebus</p>
          <p xml:id="io2_13" n="13">et prope erat pascha Iudaeorum et ascendit Hierosolyma Iesus</p>
          <p xml:id="io2_14" n="14">et invenit in templo vendentes boves et oves et columbas et
            nummularios sedentes</p>
          <p xml:id="io2_15" n="15">et cum fecisset quasi flagellum de funiculis omnes eiecit de
            templo oves quoque et boves et nummulariorum effudit aes et mensas subvertit</p>
          <p xml:id="io2_16" n="16">et his qui columbas vendebant dixit auferte ista hinc nolite
            facere domum Patris mei domum negotiationis</p>
          <p xml:id="io2_17" n="17">recordati vero sunt discipuli eius quia scriptum est zelus domus
            tuae comedit me</p>
          <p xml:id="io2_18" n="18">responderunt ergo Iudaei et dixerunt ei quod signum ostendis
            nobis quia haec facis</p>
          <p xml:id="io2_19" n="19">respondit Iesus et dixit eis solvite templum hoc et in tribus
            diebus excitabo illud</p>
          <p xml:id="io2_20" n="20">dixerunt ergo Iudaei quadraginta et sex annis aedificatum est
            templum hoc et tu tribus diebus excitabis illud</p>
          <p xml:id="io2_21" n="21">ille autem dicebat de templo corporis sui</p>
          <p xml:id="io2_22" n="22">cum ergo resurrexisset a mortuis recordati sunt discipuli eius
            quia hoc dicebat et crediderunt scripturae et sermoni quem dixit Iesus</p>
          <p xml:id="io2_23" n="23">cum autem esset Hierosolymis in pascha in die festo multi
            crediderunt in nomine eius videntes signa eius quae faciebat</p>
          <p xml:id="io2_24" n="24">ipse autem Iesus non credebat semet ipsum eis eo quod ipse
            nosset omnes</p>
          <p xml:id="io2_25" n="25">et quia opus ei non erat ut quis testimonium perhiberet de
            homine ipse enim sciebat quid esset in homine</p>
        </div>
        <div xml:id="bible-io3" n="3">
          <head>Caput 3</head>
          <p xml:id="io3_1" n="1">erat autem homo ex Pharisaeis Nicodemus nomine princeps
            Iudaeorum</p>
          <p xml:id="io3_2" n="2">hic venit ad eum nocte et dixit ei rabbi scimus quia a Deo venisti
            magister nemo enim potest haec signa facere quae tu facis nisi fuerit Deus cum eo</p>
          <p xml:id="io3_3" n="3">respondit Iesus et dixit ei amen amen dico tibi nisi quis natus
            fuerit denuo non potest videre regnum Dei</p>
          <p xml:id="io3_4" n="4">dicit ad eum Nicodemus quomodo potest homo nasci cum senex sit
            numquid potest in ventrem matris suae iterato introire et nasci</p>
          <p xml:id="io3_5" n="5">respondit Iesus amen amen dico tibi nisi quis renatus fuerit ex
            aqua et Spiritu non potest introire in regnum Dei</p>
          <p xml:id="io3_6" n="6">quod natum est ex carne caro est et quod natum est ex Spiritu
            spiritus est</p>
          <p xml:id="io3_7" n="7">non mireris quia dixi tibi oportet vos nasci denuo</p>
          <p xml:id="io3_8" n="8">Spiritus ubi vult spirat et vocem eius audis sed non scis unde
            veniat et quo vadat sic est omnis qui natus est ex Spiritu</p>
          <p xml:id="io3_9" n="9">respondit Nicodemus et dixit ei quomodo possunt haec fieri</p>
          <p xml:id="io3_10" n="10">respondit Iesus et dixit ei tu es magister Israhel et haec
            ignoras</p>
          <p xml:id="io3_11" n="11">amen amen dico tibi quia quod scimus loquimur et quod vidimus
            testamur et testimonium nostrum non accipitis</p>
          <p xml:id="io3_12" n="12">si terrena dixi vobis et non creditis quomodo si dixero vobis
            caelestia credetis</p>
          <p xml:id="io3_13" n="13">et nemo ascendit in caelum nisi qui descendit de caelo Filius
            hominis qui est in caelo</p>
          <p xml:id="io3_14" n="14">et sicut Moses exaltavit serpentem in deserto ita exaltari
            oportet Filium hominis</p>
          <p xml:id="io3_15" n="15">ut omnis qui credit in ipso non pereat sed habeat vitam
            aeternam</p>
          <p xml:id="io3_16" n="16">sic enim dilexit Deus mundum ut Filium suum unigenitum daret ut
            omnis qui credit in eum non pereat sed habeat vitam aeternam</p>
          <p xml:id="io3_17" n="17">non enim misit Deus Filium suum in mundum ut iudicet mundum sed
            ut salvetur mundus per ipsum</p>
          <p xml:id="io3_18" n="18">qui credit in eum non iudicatur qui autem non credit iam
            iudicatus est quia non credidit in nomine unigeniti Filii Dei</p>
          <p xml:id="io3_19" n="19">hoc est autem iudicium quia lux venit in mundum et dilexerunt
            homines magis tenebras quam lucem erant enim eorum mala opera</p>
          <p xml:id="io3_20" n="20">omnis enim qui mala agit odit lucem et non venit ad lucem ut non
            arguantur opera eius</p>
          <p xml:id="io3_21" n="21">qui autem facit veritatem venit ad lucem ut manifestentur eius
            opera quia in Deo sunt facta</p>
          <p xml:id="io3_22" n="22">post haec venit Iesus et discipuli eius in iudaeam terram et
            illic demorabatur cum eis et baptizabat</p>
          <p xml:id="io3_23" n="23">erat autem et Iohannes baptizans in Aenon iuxta Salim quia aquae
            multae erant illic et adveniebant et baptizabantur</p>
          <p xml:id="io3_24" n="24">nondum enim missus fuerat in carcerem Iohannes</p>
          <p xml:id="io3_25" n="25">facta est ergo quaestio ex discipulis Iohannis cum Iudaeis de
            purificatione</p>
          <p xml:id="io3_26" n="26">et venerunt ad Iohannem et dixerunt ei rabbi qui erat tecum
            trans Iordanen cui tu testimonium perhibuisti ecce hic baptizat et omnes veniunt ad
            eum</p>
          <p xml:id="io3_27" n="27">respondit Iohannes et dixit non potest homo accipere quicquam
            nisi fuerit ei datum de caelo</p>
          <p xml:id="io3_28" n="28">ipsi vos mihi testimonium perhibetis quod dixerim ego non sum
            Christus sed quia missus sum ante illum</p>
          <p xml:id="io3_29" n="29">qui habet sponsam sponsus est amicus autem sponsi qui stat et
            audit eum gaudio gaudet propter vocem sponsi hoc ergo gaudium meum impletum est</p>
          <p xml:id="io3_30" n="30">illum oportet crescere me autem minui</p>
          <p xml:id="io3_31" n="31">qui desursum venit supra omnes est qui est de terra de terra est
            et de terra loquitur qui de caelo venit supra omnes est</p>
          <p xml:id="io3_32" n="32">et quod vidit et audivit hoc testatur et testimonium eius nemo
            accipit</p>
          <p xml:id="io3_33" n="33">qui accipit eius testimonium signavit quia Deus verax est</p>
          <p xml:id="io3_34" n="34">quem enim misit Deus verba Dei loquitur non enim ad mensuram dat
            Deus Spiritum</p>
          <p xml:id="io3_35" n="35">Pater diligit Filium et omnia dedit in manu eius</p>
          <p xml:id="io3_36" n="36">qui credit in Filium habet vitam aeternam qui autem incredulus
            est Filio non videbit vitam sed ira Dei manet super eum</p>
        </div>
        <div xml:id="bible-io4" n="4">
          <head>Caput 4</head>
          <p xml:id="io4_1" n="1">ut ergo cognovit Iesus quia audierunt Pharisaei quia Iesus plures
            discipulos facit et baptizat quam Iohannes</p>
          <p xml:id="io4_2" n="2">quamquam Iesus non baptizaret sed discipuli eius</p>
          <p xml:id="io4_3" n="3">reliquit Iudaeam et abiit iterum in Galilaeam</p>
          <p xml:id="io4_4" n="4">oportebat autem eum transire per Samariam</p>
          <p xml:id="io4_5" n="5">venit ergo in civitatem Samariae quae dicitur Sychar iuxta
            praedium quod dedit Iacob Ioseph filio suo</p>
          <p xml:id="io4_6" n="6">erat autem ibi fons Iacob Iesus ergo fatigatus ex itinere sedebat
            sic super fontem hora erat quasi sexta</p>
          <p xml:id="io4_7" n="7">venit mulier de Samaria haurire aquam dicit ei Iesus da mihi
            bibere</p>
          <p xml:id="io4_8" n="8">discipuli enim eius abierant in civitatem ut cibos emerent</p>
          <p xml:id="io4_9" n="9">dicit ergo ei mulier illa samaritana quomodo tu Iudaeus cum sis
            bibere a me poscis quae sum mulier samaritana non enim coutuntur Iudaei Samaritanis</p>
          <p xml:id="io4_10" n="10">respondit Iesus et dixit ei si scires donum Dei et quis est qui
            dicit tibi da mihi bibere tu forsitan petisses ab eo et dedisset tibi aquam vivam</p>
          <p xml:id="io4_11" n="11">dicit ei mulier Domine neque in quo haurias habes et puteus
            altus est unde ergo habes aquam vivam</p>
          <p xml:id="io4_12" n="12">numquid tu maior es patre nostro Iacob qui dedit nobis puteum et
            ipse ex eo bibit et filii eius et pecora eius</p>
          <p xml:id="io4_13" n="13">respondit Iesus et dixit ei omnis qui bibit ex aqua hac sitiet
            iterum qui autem biberit ex aqua quam ego dabo ei non sitiet in aeternum</p>
          <p xml:id="io4_14" n="14">sed aqua quam dabo ei fiet in eo fons aquae salientis in vitam
            aeternam</p>
          <p xml:id="io4_15" n="15">dicit ad eum mulier Domine da mihi hanc aquam ut non sitiam
            neque veniam huc haurire</p>
          <p xml:id="io4_16" n="16">dicit ei Iesus vade voca virum tuum et veni huc</p>
          <p xml:id="io4_17" n="17">respondit mulier et dixit non habeo virum dicit ei Iesus bene
            dixisti quia non habeo virum</p>
          <p xml:id="io4_18" n="18">quinque enim viros habuisti et nunc quem habes non est tuus vir
            hoc vere dixisti</p>
          <p xml:id="io4_19" n="19">dicit ei mulier Domine video quia propheta es tu</p>
          <p xml:id="io4_20" n="20">patres nostri in monte hoc adoraverunt et vos dicitis quia
            Hierosolymis est locus ubi adorare oportet</p>
          <p xml:id="io4_21" n="21">dicit ei Iesus mulier crede mihi quia veniet hora quando neque
            in monte hoc neque in Hierosolymis adorabitis Patrem</p>
          <p xml:id="io4_22" n="22">vos adoratis quod nescitis nos adoramus quod scimus quia salus
            ex Iudaeis est</p>
          <p xml:id="io4_23" n="23">sed venit hora et nunc est quando veri adoratores adorabunt
            Patrem in spiritu et veritate nam et Pater tales quaerit qui adorent eum</p>
          <p xml:id="io4_24" n="24">spiritus est Deus et eos qui adorant eum in spiritu et veritate
            oportet adorare</p>
          <p xml:id="io4_25" n="25">dicit ei mulier scio quia Messias venit qui dicitur Christus cum
            ergo venerit ille nobis adnuntiabit omnia</p>
          <p xml:id="io4_26" n="26">dicit ei Iesus ego sum qui loquor tecum</p>
          <p xml:id="io4_27" n="27">et continuo venerunt discipuli eius et mirabantur quia cum
            muliere loquebatur nemo tamen dixit quid quaeris aut quid loqueris cum ea</p>
          <p xml:id="io4_28" n="28">reliquit ergo hydriam suam mulier et abiit in civitatem et dicit
            illis hominibus</p>
          <p xml:id="io4_29" n="29">venite videte hominem qui dixit mihi omnia quaecumque feci
            numquid ipse est Christus</p>
          <p xml:id="io4_30" n="30">exierunt de civitate et veniebant ad eum</p>
          <p xml:id="io4_31" n="31">interea rogabant eum discipuli dicentes rabbi manduca</p>
          <p xml:id="io4_32" n="32">ille autem dixit eis ego cibum habeo manducare quem vos
            nescitis</p>
          <p xml:id="io4_33" n="33">dicebant ergo discipuli ad invicem numquid aliquis adtulit ei
            manducare</p>
          <p xml:id="io4_34" n="34">dicit eis Iesus meus cibus est ut faciam voluntatem eius qui
            misit me ut perficiam opus eius</p>
          <p xml:id="io4_35" n="35">nonne vos dicitis quod adhuc quattuor menses sunt et messis
            venit ecce dico vobis levate oculos vestros et videte regiones quia albae sunt iam ad
            messem</p>
          <p xml:id="io4_36" n="36">et qui metit mercedem accipit et congregat fructum in vitam
            aeternam ut et qui seminat simul gaudeat et qui metit</p>
          <p xml:id="io4_37" n="37">in hoc enim est verbum verum quia alius est qui seminat et alius
            est qui metit</p>
          <p xml:id="io4_38" n="38">ego misi vos metere quod vos non laborastis alii laboraverunt et
            vos in laborem eorum introistis</p>
          <p xml:id="io4_39" n="39">ex civitate autem illa multi crediderunt in eum Samaritanorum
            propter verbum mulieris testimonium perhibentis quia dixit mihi omnia quaecumque
            feci</p>
          <p xml:id="io4_40" n="40">cum venissent ergo ad illum Samaritani rogaverunt eum ut ibi
            maneret et mansit ibi duos dies</p>
          <p xml:id="io4_41" n="41">et multo plures crediderunt propter sermonem eius</p>
          <p xml:id="io4_42" n="42">et mulieri dicebant quia iam non propter tuam loquellam credimus
            ipsi enim audivimus et scimus quia hic est vere salvator mundi</p>
          <p xml:id="io4_43" n="43">post duos autem dies exiit inde et abiit in Galilaeam</p>
          <p xml:id="io4_44" n="44">ipse enim Iesus testimonium perhibuit quia propheta in sua
            patria honorem non habet</p>
          <p xml:id="io4_45" n="45">cum ergo venisset in Galilaeam exceperunt eum Galilaei cum omnia
            vidissent quae fecerat Hierosolymis in die festo et ipsi enim venerant in diem
            festum</p>
          <p xml:id="io4_46" n="46">venit ergo iterum in Cana Galilaeae ubi fecit aquam vinum et
            erat quidam regulus cuius filius infirmabatur Capharnaum</p>
          <p xml:id="io4_47" n="47">hic cum audisset quia Iesus adveniret a Iudaea in Galilaeam
            abiit ad eum et rogabat eum ut descenderet et sanaret filium eius incipiebat enim
            mori</p>
          <p xml:id="io4_48" n="48">dixit ergo Iesus ad eum nisi signa et prodigia videritis non
            creditis</p>
          <p xml:id="io4_49" n="49">dicit ad eum regulus Domine descende priusquam moriatur filius
            meus</p>
          <p xml:id="io4_50" n="50">dicit ei Iesus vade filius tuus vivit credidit homo sermoni quem
            dixit ei Iesus et ibat</p>
          <p xml:id="io4_51" n="51">iam autem eo descendente servi occurrerunt ei et nuntiaverunt
            dicentes quia filius eius viveret</p>
          <p xml:id="io4_52" n="52">interrogabat ergo horam ab eis in qua melius habuerit et
            dixerunt ei quia heri hora septima reliquit eum febris</p>
          <p xml:id="io4_53" n="53">cognovit ergo pater quia illa hora erat in qua dixit ei Iesus
            filius tuus vivit et credidit ipse et domus eius tota</p>
          <p xml:id="io4_54" n="54">hoc iterum secundum signum fecit Iesus cum venisset a Iudaea in
            Galilaeam</p>
        </div>
        <div xml:id="bible-io5" n="5">
          <head>Caput 5</head>
          <p xml:id="io5_1" n="1">post haec erat dies festus Iudaeorum et ascendit Iesus
            Hierosolymis</p>
          <p xml:id="io5_2" n="2">est autem Hierosolymis super Probatica piscina quae cognominatur
            hebraice Bethsaida quinque porticus habens</p>
          <p xml:id="io5_3" n="3">in his iacebat multitudo magna languentium caecorum claudorum
            aridorum expectantium aquae motum</p>
          <p xml:id="io5_5" n="5">erat autem quidam homo ibi triginta et octo annos habens in
            infirmitate sua</p>
          <p xml:id="io5_6" n="6">hunc cum vidisset Iesus iacentem et cognovisset quia multum iam
            tempus habet dicit ei vis sanus fieri</p>
          <p xml:id="io5_7" n="7">respondit ei languidus Domine hominem non habeo ut cum turbata
            fuerit aqua mittat me in piscinam dum venio enim ego alius ante me descendit</p>
          <p xml:id="io5_8" n="8">dicit ei Iesus surge tolle grabattum tuum et ambula</p>
          <p xml:id="io5_9" n="9">et statim sanus factus est homo et sustulit grabattum suum et
            ambulabat erat autem sabbatum in illo die</p>
          <p xml:id="io5_10" n="10">dicebant Iudaei illi qui sanatus fuerat sabbatum est non licet
            tibi tollere grabattum tuum</p>
          <p xml:id="io5_11" n="11">respondit eis qui me fecit sanum ille mihi dixit tolle grabattum
            tuum et ambula</p>
          <p xml:id="io5_12" n="12">interrogaverunt ergo eum quis est ille homo qui dixit tibi tolle
            grabattum tuum et ambula</p>
          <p xml:id="io5_13" n="13">is autem qui sanus fuerat effectus nesciebat quis esset Iesus
            enim declinavit turba constituta in loco</p>
          <p xml:id="io5_14" n="14">postea invenit eum Iesus in templo et dixit illi ecce sanus
            factus es iam noli peccare ne deterius tibi aliquid contingat</p>
          <p xml:id="io5_15" n="15">abiit ille homo et nuntiavit Iudaeis quia Iesus esset qui fecit
            eum sanum</p>
          <p xml:id="io5_16" n="16">propterea persequebantur Iudaei Iesum quia haec faciebat in
            sabbato</p>
          <p xml:id="io5_17" n="17">Iesus autem respondit eis Pater meus usque modo operatur et ego
            operor</p>
          <p xml:id="io5_18" n="18">propterea ergo magis quaerebant eum Iudaei interficere quia non
            solum solvebat sabbatum sed et Patrem suum dicebat Deum aequalem se faciens Deo
            respondit itaque Iesus et dixit eis</p>
          <p xml:id="io5_19" n="19">amen amen dico vobis non potest Filius a se facere quicquam nisi
            quod viderit Patrem facientem quaecumque enim ille fecerit haec et Filius similiter
            facit</p>
          <p xml:id="io5_20" n="20">Pater enim diligit Filium et omnia demonstrat ei quae ipse facit
            et maiora his demonstrabit ei opera ut vos miremini</p>
          <p xml:id="io5_21" n="21">sicut enim Pater suscitat mortuos et vivificat sic et Filius
            quos vult vivificat</p>
          <p xml:id="io5_22" n="22">neque enim Pater iudicat quemquam sed iudicium omne dedit
            Filio</p>
          <p xml:id="io5_23" n="23">ut omnes honorificent Filium sicut honorificant Patrem qui non
            honorificat Filium non honorificat Patrem qui misit illum</p>
          <p xml:id="io5_24" n="24">amen amen dico vobis quia qui verbum meum audit et credit ei qui
            misit me habet vitam aeternam et in iudicium non venit sed transit a morte in vitam</p>
          <p xml:id="io5_25" n="25">amen amen dico vobis quia venit hora et nunc est quando mortui
            audient vocem Filii Dei et qui audierint vivent</p>
          <p xml:id="io5_26" n="26">sicut enim Pater habet vitam in semet ipso sic dedit et Filio
            vitam habere in semet ipso</p>
          <p xml:id="io5_27" n="27">et potestatem dedit ei et iudicium facere quia Filius hominis
            est</p>
          <p xml:id="io5_28" n="28">nolite mirari hoc quia venit hora in qua omnes qui in monumentis
            sunt audient vocem eius</p>
          <p xml:id="io5_29" n="29">et procedent qui bona fecerunt in resurrectionem vitae qui vero
            mala egerunt in resurrectionem iudicii</p>
          <p xml:id="io5_30" n="30">non possum ego a me ipso facere quicquam sicut audio iudico et
            iudicium meum iustum est quia non quaero voluntatem meam sed voluntatem eius qui misit
            me</p>
          <p xml:id="io5_31" n="31">si ego testimonium perhibeo de me testimonium meum non est
            verum</p>
          <p xml:id="io5_32" n="32">alius est qui testimonium perhibet de me et scio quia verum est
            testimonium quod perhibet de me</p>
          <p xml:id="io5_33" n="33">vos misistis ad Iohannem et testimonium perhibuit veritati</p>
          <p xml:id="io5_34" n="34">ego autem non ab homine testimonium accipio sed haec dico ut vos
            salvi sitis</p>
          <p xml:id="io5_35" n="35">ille erat lucerna ardens et lucens vos autem voluistis exultare
            ad horam in luce eius</p>
          <p xml:id="io5_36" n="36">ego autem habeo testimonium maius Iohanne opera enim quae dedit
            mihi Pater ut perficiam ea ipsa opera quae ego facio testimonium perhibent de me quia
            Pater me misit</p>
          <p xml:id="io5_37" n="37">et qui misit me Pater ipse testimonium perhibuit de me neque
            vocem eius umquam audistis neque speciem eius vidistis</p>
          <p xml:id="io5_38" n="38">et verbum eius non habetis in vobis manens quia quem misit ille
            huic vos non creditis</p>
          <p xml:id="io5_39" n="39">scrutamini scripturas quia vos putatis in ipsis vitam aeternam
            habere et illae sunt quae testimonium perhibent de me</p>
          <p xml:id="io5_40" n="40">et non vultis venire ad me ut vitam habeatis</p>
          <p xml:id="io5_41" n="41">claritatem ab hominibus non accipio</p>
          <p xml:id="io5_42" n="42">sed cognovi vos quia dilectionem Dei non habetis in vobis</p>
          <p xml:id="io5_43" n="43">ego veni in nomine Patris mei et non accipitis me si alius
            venerit in nomine suo illum accipietis</p>
          <p xml:id="io5_44" n="44">quomodo potestis vos credere qui gloriam ab invicem accipitis et
            gloriam quae a solo est Deo non quaeritis</p>
          <p xml:id="io5_45" n="45">nolite putare quia ego accusaturus sim vos apud Patrem est qui
            accuset vos Moses in quo vos speratis</p>
          <p xml:id="io5_46" n="46">si enim crederetis Mosi crederetis forsitan et mihi de me enim
            ille scripsit</p>
          <p xml:id="io5_47" n="47">si autem illius litteris non creditis quomodo meis verbis
            credetis</p>
        </div>
        <div xml:id="bible-io6" n="6">
          <head>Caput 6</head>
          <p xml:id="io6_1" n="1">post haec abiit Iesus trans mare Galilaeae quod est Tiberiadis</p>
          <p xml:id="io6_2" n="2">et sequebatur eum multitudo magna quia videbant signa quae
            faciebat super his qui infirmabantur</p>
          <p xml:id="io6_3" n="3">subiit ergo in montem Iesus et ibi sedebat cum discipulis suis</p>
          <p xml:id="io6_4" n="4">erat autem proximum pascha dies festus Iudaeorum</p>
          <p xml:id="io6_5" n="5">cum sublevasset ergo oculos Iesus et vidisset quia multitudo
            maxima venit ad eum dicit ad Philippum unde ememus panes ut manducent hii</p>
          <p xml:id="io6_6" n="6">hoc autem dicebat temptans eum ipse enim sciebat quid esset
            facturus</p>
          <p xml:id="io6_7" n="7">respondit ei Philippus ducentorum denariorum panes non sufficiunt
            eis ut unusquisque modicum quid accipiat</p>
          <p xml:id="io6_8" n="8">dicit ei unus ex discipulis eius Andreas frater Simonis Petri</p>
          <p xml:id="io6_9" n="9">est puer unus hic qui habet quinque panes hordiacios et duos
            pisces sed haec quid sunt inter tantos</p>
          <p xml:id="io6_10" n="10">dixit ergo Iesus facite homines discumbere erat autem faenum
            multum in loco discubuerunt ergo viri numero quasi quinque milia</p>
          <p xml:id="io6_11" n="11">accepit ergo panes Iesus et cum gratias egisset distribuit
            discumbentibus similiter et ex piscibus quantum volebant</p>
          <p xml:id="io6_12" n="12">ut autem impleti sunt dixit discipulis suis colligite quae
            superaverunt fragmenta ne pereant</p>
          <p xml:id="io6_13" n="13">collegerunt ergo et impleverunt duodecim cofinos fragmentorum ex
            quinque panibus hordiaciis quae superfuerunt his qui manducaverunt</p>
          <p xml:id="io6_14" n="14">illi ergo homines cum vidissent quod fecerat signum dicebant
            quia hic est vere propheta qui venturus est in mundum</p>
          <p xml:id="io6_15" n="15">Iesus ergo cum cognovisset quia venturi essent ut raperent eum
            et facerent eum regem fugit iterum in montem ipse solus</p>
          <p xml:id="io6_16" n="16">ut autem sero factum est descenderunt discipuli eius ad mare</p>
          <p xml:id="io6_17" n="17">et cum ascendissent navem venerunt trans mare in Capharnaum et
            tenebrae iam factae erant et non venerat ad eos Iesus</p>
          <p xml:id="io6_18" n="18">mare autem vento magno flante exsurgebat</p>
          <p xml:id="io6_19" n="19">cum remigassent ergo quasi stadia viginti quinque aut triginta
            vident Iesum ambulantem super mare et proximum navi fieri et timuerunt</p>
          <p xml:id="io6_20" n="20">ille autem dicit eis ego sum nolite timere</p>
          <p xml:id="io6_21" n="21">voluerunt ergo accipere eum in navi et statim fuit navis ad
            terram quam ibant</p>
          <p xml:id="io6_22" n="22">altera die turba quae stabat trans mare vidit quia navicula alia
            non erat ibi nisi una et quia non introisset cum discipulis suis Iesus in navem sed soli
            discipuli eius abissent</p>
          <p xml:id="io6_23" n="23">aliae vero supervenerunt naves a Tiberiade iuxta locum ubi
            manducaverant panem gratias agente Domino</p>
          <p xml:id="io6_24" n="24">cum ergo vidisset turba quia Iesus non esset ibi neque discipuli
            eius ascenderunt naviculas et venerunt Capharnaum quaerentes Iesum</p>
          <p xml:id="io6_25" n="25">et cum invenissent eum trans mare dixerunt ei rabbi quando huc
            venisti</p>
          <p xml:id="io6_26" n="26">respondit eis Iesus et dixit amen amen dico vobis quaeritis me
            non quia vidistis signa sed quia manducastis ex panibus et saturati estis</p>
          <p xml:id="io6_27" n="27">operamini non cibum qui perit sed qui permanet in vitam aeternam
            quem Filius hominis vobis dabit hunc enim Pater signavit Deus</p>
          <p xml:id="io6_28" n="28">dixerunt ergo ad eum quid faciemus ut operemur opera Dei</p>
          <p xml:id="io6_29" n="29">respondit Iesus et dixit eis hoc est opus Dei ut credatis in eum
            quem misit ille</p>
          <p xml:id="io6_30" n="30">dixerunt ergo ei quod ergo tu facis signum ut videamus et
            credamus tibi quid operaris</p>
          <p xml:id="io6_31" n="31">patres nostri manna manducaverunt in deserto sicut scriptum est
            panem de caelo dedit eis manducare</p>
          <p xml:id="io6_32" n="32">dixit ergo eis Iesus amen amen dico vobis non Moses dedit vobis
            panem de caelo sed Pater meus dat vobis panem de caelo verum</p>
          <p xml:id="io6_33" n="33">panis enim Dei est qui descendit de caelo et dat vitam mundo</p>
          <p xml:id="io6_34" n="34">dixerunt ergo ad eum Domine semper da nobis panem hunc</p>
          <p xml:id="io6_35" n="35">dixit autem eis Iesus ego sum panis vitae qui veniet ad me non
            esuriet et qui credit in me non sitiet umquam</p>
          <p xml:id="io6_36" n="36">sed dixi vobis quia et vidistis me et non creditis</p>
          <p xml:id="io6_37" n="37">omne quod dat mihi Pater ad me veniet et eum qui venit ad me non
            eiciam foras</p>
          <p xml:id="io6_38" n="38">quia descendi de caelo non ut faciam voluntatem meam sed
            voluntatem eius qui misit me</p>
          <p xml:id="io6_39" n="39">haec est autem voluntas eius qui misit me Patris ut omne quod
            dedit mihi non perdam ex eo sed resuscitem illum novissimo die</p>
          <p xml:id="io6_40" n="40">haec est enim voluntas Patris mei qui misit me ut omnis qui
            videt Filium et credit in eum habeat vitam aeternam et resuscitabo ego eum in novissimo
            die</p>
          <p xml:id="io6_41" n="41">murmurabant ergo Iudaei de illo quia dixisset ego sum panis qui
            de caelo descendi</p>
          <p xml:id="io6_42" n="42">et dicebant nonne hic est Iesus filius Ioseph cuius nos novimus
            patrem et matrem quomodo ergo dicit hic quia de caelo descendi</p>
          <p xml:id="io6_43" n="43">respondit ergo Iesus et dixit eis nolite murmurare in
            invicem</p>
          <p xml:id="io6_44" n="44">nemo potest venire ad me nisi Pater qui misit me traxerit eum et
            ego resuscitabo eum novissimo die</p>
          <p xml:id="io6_45" n="45">est scriptum in prophetis et erunt omnes docibiles Dei omnis qui
            audivit a Patre et didicit venit ad me</p>
          <p xml:id="io6_46" n="46">non quia Patrem vidit quisquam nisi is qui est a Deo hic vidit
            Patrem</p>
          <p xml:id="io6_47" n="47">amen amen dico vobis qui credit in me habet vitam aeternam</p>
          <p xml:id="io6_48" n="48">ego sum panis vitae</p>
          <p xml:id="io6_49" n="49">patres vestri manducaverunt in deserto manna et mortui sunt</p>
          <p xml:id="io6_50" n="50">hic est panis de caelo descendens ut si quis ex ipso
            manducaverit non moriatur</p>
          <p xml:id="io6_51" n="51">ego sum panis vivus qui de caelo descendi</p>
          <p xml:id="io6_52" n="52">si quis manducaverit ex hoc pane vivet in aeternum et panis quem
            ego dabo caro mea est pro mundi vita</p>
          <p xml:id="io6_53" n="53">litigabant ergo Iudaei ad invicem dicentes quomodo potest hic
            nobis carnem suam dare ad manducandum</p>
          <p xml:id="io6_54" n="54">dixit ergo eis Iesus amen amen dico vobis nisi manducaveritis
            carnem Filii hominis et biberitis eius sanguinem non habetis vitam in vobis</p>
          <p xml:id="io6_55" n="55">qui manducat meam carnem et bibit meum sanguinem habet vitam
            aeternam et ego resuscitabo eum in novissimo die</p>
          <p xml:id="io6_56" n="56">caro enim mea vere est cibus et sanguis meus vere est potus</p>
          <p xml:id="io6_57" n="57">qui manducat meam carnem et bibit meum sanguinem in me manet et
            ego in illo</p>
          <p xml:id="io6_58" n="58">sicut misit me vivens Pater et ego vivo propter Patrem et qui
            manducat me et ipse vivet propter me</p>
          <p xml:id="io6_59" n="59">hic est panis qui de caelo descendit non sicut manducaverunt
            patres vestri manna et mortui sunt qui manducat hunc panem vivet in aeternum</p>
          <p xml:id="io6_60" n="60">haec dixit in synagoga docens in Capharnaum</p>
          <p xml:id="io6_61" n="61">multi ergo audientes ex discipulis eius dixerunt durus est hic
            sermo quis potest eum audire</p>
          <p xml:id="io6_62" n="62">sciens autem Iesus apud semet ipsum quia murmurarent de hoc
            discipuli eius dixit eis hoc vos scandalizat</p>
          <p xml:id="io6_63" n="63">si ergo videritis Filium hominis ascendentem ubi erat prius</p>
          <p xml:id="io6_64" n="64">spiritus est qui vivificat caro non prodest quicquam verba quae
            ego locutus sum vobis spiritus et vita sunt</p>
          <p xml:id="io6_65" n="65">sed sunt quidam ex vobis qui non credunt sciebat enim ab initio
            Iesus qui essent credentes et quis traditurus esset eum</p>
          <p xml:id="io6_66" n="66">et dicebat propterea dixi vobis quia nemo potest venire ad me
            nisi fuerit ei datum a Patre meo</p>
          <p xml:id="io6_67" n="67">ex hoc multi discipulorum eius abierunt retro et iam non cum
            illo ambulabant</p>
          <p xml:id="io6_68" n="68">dixit ergo Iesus ad duodecim numquid et vos vultis abire</p>
          <p xml:id="io6_69" n="69">respondit ergo ei Simon Petrus Domine ad quem ibimus verba vitae
            aeternae habes</p>
          <p xml:id="io6_70" n="70">et nos credidimus et cognovimus quia tu es Christus Filius
            Dei</p>
          <p xml:id="io6_71" n="71">respondit eis Iesus nonne ego vos duodecim elegi et ex vobis
            unus diabolus est</p>
          <p xml:id="io6_72" n="72">dicebat autem Iudam Simonis Scariotis hic enim erat traditurus
            eum cum esset unus ex duodecim</p>
        </div>
        <div xml:id="bible-io7" n="7">
          <head>Caput 7</head>
          <p xml:id="io7_1" n="1">post haec ambulabat Iesus in Galilaeam non enim volebat in Iudaeam
            ambulare quia quaerebant eum Iudaei interficere</p>
          <p xml:id="io7_2" n="2">erat autem in proximo dies festus Iudaeorum scenopegia</p>
          <p xml:id="io7_3" n="3">dixerunt autem ad eum fratres eius transi hinc et vade in Iudaeam
            ut et discipuli tui videant opera tua quae facis</p>
          <p xml:id="io7_4" n="4">nemo quippe in occulto quid facit et quaerit ipse in palam esse si
            haec facis manifesta te ipsum mundo</p>
          <p xml:id="io7_5" n="5">neque enim fratres eius credebant in eum</p>
          <p xml:id="io7_6" n="6">dicit ergo eis Iesus tempus meum nondum advenit tempus autem
            vestrum semper est paratum</p>
          <p xml:id="io7_7" n="7">non potest mundus odisse vos me autem odit quia ego testimonium
            perhibeo de illo quia opera eius mala sunt</p>
          <p xml:id="io7_8" n="8">vos ascendite ad diem festum hunc ego non ascendo ad diem festum
            istum quia meum tempus nondum impletum est</p>
          <p xml:id="io7_9" n="9">haec cum dixisset ipse mansit in Galilaea</p>
          <p xml:id="io7_10" n="10">ut autem ascenderunt fratres eius tunc et ipse ascendit ad diem
            festum non manifeste sed quasi in occulto</p>
          <p xml:id="io7_11" n="11">Iudaei ergo quaerebant eum in die festo et dicebant ubi est
            ille</p>
          <p xml:id="io7_12" n="12">et murmur multus de eo erat in turba; quidam enim dicebant quia
            bonus est alii autem dicebant non sed seducit turbas</p>
          <p xml:id="io7_13" n="13">nemo tamen palam loquebatur de illo propter metum Iudaeorum</p>
          <p xml:id="io7_14" n="14">iam autem die festo mediante ascendit Iesus in templum et
            docebat</p>
          <p xml:id="io7_15" n="15">et mirabantur Iudaei dicentes quomodo hic litteras scit cum non
            didicerit</p>
          <p xml:id="io7_16" n="16">respondit eis Iesus et dixit mea doctrina non est mea sed eius
            qui misit me</p>
          <p xml:id="io7_17" n="17">si quis voluerit voluntatem eius facere cognoscet de doctrina
            utrum ex Deo sit an ego a me ipso loquar</p>
          <p xml:id="io7_18" n="18">qui a semet ipso loquitur gloriam propriam quaerit qui autem
            quaerit gloriam eius qui misit illum hic verax est et iniustitia in illo non est</p>
          <p xml:id="io7_19" n="19">nonne Moses dedit vobis legem et nemo ex vobis facit legem</p>
          <p xml:id="io7_20" n="20">quid me quaeritis interficere respondit turba et dixit daemonium
            habes quis te quaerit interficere</p>
          <p xml:id="io7_21" n="21">respondit Iesus et dixit eis unum opus feci et omnes
            miramini</p>
          <p xml:id="io7_22" n="22">propterea Moses dedit vobis circumcisionem non quia ex Mose est
            sed ex patribus et in sabbato circumciditis hominem</p>
          <p xml:id="io7_23" n="23">si circumcisionem accipit homo in sabbato ut non solvatur lex
            Mosi mihi indignamini quia totum hominem sanum feci in sabbato</p>
          <p xml:id="io7_24" n="24">nolite iudicare secundum faciem sed iustum iudicium iudicate</p>
          <p xml:id="io7_25" n="25">dicebant ergo quidam ex Hierosolymis nonne hic est quem quaerunt
            interficere</p>
          <p xml:id="io7_26" n="26">et ecce palam loquitur et nihil ei dicunt numquid vere
            cognoverunt principes quia hic est Christus</p>
          <p xml:id="io7_27" n="27">sed hunc scimus unde sit Christus autem cum venerit nemo scit
            unde sit</p>
          <p xml:id="io7_28" n="28">clamabat ergo docens in templo Iesus et dicens et me scitis et
            unde sim scitis et a me ipso non veni sed est verus qui misit me quem vos non scitis</p>
          <p xml:id="io7_29" n="29">ego scio eum quia ab ipso sum et ipse me misit</p>
          <p xml:id="io7_30" n="30">quaerebant ergo eum adprehendere et nemo misit in illum manus
            quia nondum venerat hora eius</p>
          <p xml:id="io7_31" n="31">de turba autem multi crediderunt in eum et dicebant Christus cum
            venerit numquid plura signa faciet quam quae hic facit</p>
          <p xml:id="io7_32" n="32">audierunt Pharisaei turbam murmurantem de illo haec et miserunt
            principes et Pharisaei ministros ut adprehenderent eum</p>
          <p xml:id="io7_33" n="33">dixit ergo Iesus adhuc modicum tempus vobiscum sum et vado ad
            eum qui misit me</p>
          <p xml:id="io7_34" n="34">quaeretis me et non invenietis et ubi sum ego vos non potestis
            venire</p>
          <p xml:id="io7_35" n="35">dixerunt ergo Iudaei ad se ipsos quo hic iturus est quia non
            inveniemus eum numquid in dispersionem gentium iturus est et docturus gentes</p>
          <p xml:id="io7_36" n="36">quis est hic sermo quem dixit quaeretis me et non invenietis et
            ubi sum ego non potestis venire</p>
          <p xml:id="io7_37" n="37">in novissimo autem die magno festivitatis stabat Iesus et
            clamabat dicens si quis sitit veniat ad me et bibat</p>
          <p xml:id="io7_38" n="38">qui credit in me sicut dixit scriptura flumina de ventre eius
            fluent aquae vivae</p>
          <p xml:id="io7_39" n="39">hoc autem dixit de Spiritu quem accepturi erant credentes in eum
            non enim erat Spiritus quia Iesus nondum fuerat glorificatus</p>
          <p xml:id="io7_40" n="40">ex illa ergo turba cum audissent hos sermones eius dicebant hic
            est vere propheta</p>
          <p xml:id="io7_41" n="41">alii dicebant hic est Christus quidam autem dicebant numquid a
            Galilaea Christus venit</p>
          <p xml:id="io7_42" n="42">nonne scriptura dicit quia ex semine David et Bethleem castello
            ubi erat David venit Christus</p>
          <p xml:id="io7_43" n="43">dissensio itaque facta est in turba propter eum</p>
          <p xml:id="io7_44" n="44">quidam autem ex ipsis volebant adprehendere eum sed nemo misit
            super illum manus</p>
          <p xml:id="io7_45" n="45">venerunt ergo ministri ad pontifices et Pharisaeos et dixerunt
            eis illi quare non adduxistis eum</p>
          <p xml:id="io7_46" n="46">responderunt ministri numquam sic locutus est homo sicut hic
            homo</p>
          <p xml:id="io7_47" n="47">responderunt ergo eis Pharisaei numquid et vos seducti estis</p>
          <p xml:id="io7_48" n="48">numquid aliquis ex principibus credidit in eum aut ex
            Pharisaeis</p>
          <p xml:id="io7_49" n="49">sed turba haec quae non novit legem maledicti sunt</p>
          <p xml:id="io7_50" n="50">dicit Nicodemus ad eos ille qui venit ad eum nocte qui unus erat
            ex ipsis</p>
          <p xml:id="io7_51" n="51">numquid lex nostra iudicat hominem nisi audierit ab ipso prius
            et cognoverit quid faciat</p>
          <p xml:id="io7_52" n="52">responderunt et dixerunt ei numquid et tu Galilaeus es scrutare
            et vide quia propheta a Galilaea non surgit</p>
          <p xml:id="io7_53" n="53">et reversi sunt unusquisque in domum suam</p>
        </div>
        <div xml:id="bible-io8" n="8">
          <head>Caput 8</head>
          <p xml:id="io8_1" n="1">Iesus autem perrexit in montem Oliveti</p>
          <p xml:id="io8_2" n="2">et diluculo iterum venit in templum et omnis populus venit ad eum
            et sedens docebat eos</p>
          <p xml:id="io8_3" n="3">adducunt autem scribae et Pharisaei mulierem in adulterio
            deprehensam et statuerunt eam in medio</p>
          <p xml:id="io8_4" n="4">et dixerunt ei magister haec mulier modo deprehensa est in
            adulterio</p>
          <p xml:id="io8_5" n="5">in lege autem Moses mandavit nobis huiusmodi lapidare tu ergo quid
            dicis</p>
          <p xml:id="io8_6" n="6">haec autem dicebant temptantes eum ut possent accusare eum Iesus
            autem inclinans se deorsum digito scribebat in terra</p>
          <p xml:id="io8_7" n="7">cum autem perseverarent interrogantes eum erexit se et dixit eis
            qui sine peccato est vestrum primus in illam lapidem mittat</p>
          <p xml:id="io8_8" n="8">et iterum se inclinans scribebat in terra</p>
          <p xml:id="io8_9" n="9">audientes autem unus post unum exiebant incipientes a senioribus
            et remansit solus et mulier in medio stans</p>
          <p xml:id="io8_10" n="10">erigens autem se Iesus dixit ei mulier ubi sunt nemo te
            condemnavit</p>
          <p xml:id="io8_11" n="11">quae dixit nemo Domine dixit autem Iesus nec ego te condemnabo
            vade et amplius iam noli peccare</p>
          <p xml:id="io8_12" n="12">iterum ergo locutus est eis Iesus dicens ego sum lux mundi qui
            sequitur me non ambulabit in tenebris sed habebit lucem vitae</p>
          <p xml:id="io8_13" n="13">dixerunt ergo ei Pharisaei tu de te ipso testimonium perhibes
            testimonium tuum non est verum</p>
          <p xml:id="io8_14" n="14">respondit Iesus et dixit eis et si ego testimonium perhibeo de
            me ipso verum est testimonium meum quia scio unde veni et quo vado vos autem nescitis
            unde venio aut quo vado</p>
          <p xml:id="io8_15" n="15">vos secundum carnem iudicatis ego non iudico quemquam</p>
          <p xml:id="io8_16" n="16">et si iudico ego iudicium meum verum est quia solus non sum sed
            ego et qui me misit Pater</p>
          <p xml:id="io8_17" n="17">et in lege vestra scriptum est quia duorum hominum testimonium
            verum est</p>
          <p xml:id="io8_18" n="18">ego sum qui testimonium perhibeo de me ipso et testimonium
            perhibet de me qui misit me Pater</p>
          <p xml:id="io8_19" n="19">dicebant ergo ei ubi est Pater tuus respondit Iesus neque me
            scitis neque Patrem meum si me sciretis forsitan et Patrem meum sciretis</p>
          <p xml:id="io8_20" n="20">haec verba locutus est in gazofilacio docens in templo et nemo
            adprehendit eum quia necdum venerat hora eius</p>
          <p xml:id="io8_21" n="21">dixit ergo iterum eis Iesus ego vado et quaeretis me et in
            peccato vestro moriemini quo ego vado vos non potestis venire</p>
          <p xml:id="io8_22" n="22">dicebant ergo Iudaei numquid interficiet semet ipsum quia dicit
            quo ego vado vos non potestis venire</p>
          <p xml:id="io8_23" n="23">et dicebat eis vos de deorsum estis ego de supernis sum vos de
            mundo hoc estis ego non sum de hoc mundo</p>
          <p xml:id="io8_24" n="24">dixi ergo vobis quia moriemini in peccatis vestris si enim non
            credideritis quia ego sum moriemini in peccato vestro</p>
          <p xml:id="io8_25" n="25">dicebant ergo ei tu quis es dixit eis Iesus principium quia et
            loquor vobis</p>
          <p xml:id="io8_26" n="26">multa habeo de vobis loqui et iudicare sed qui misit me verax
            est et ego quae audivi ab eo haec loquor in mundo</p>
          <p xml:id="io8_27" n="27">et non cognoverunt quia Patrem eis dicebat</p>
          <p xml:id="io8_28" n="28">dixit ergo eis Iesus cum exaltaveritis Filium hominis tunc
            cognoscetis quia ego sum et a me ipso facio nihil sed sicut docuit me Pater haec
            loquor</p>
          <p xml:id="io8_29" n="29">et qui me misit mecum est non reliquit me solum quia ego quae
            placita sunt ei facio semper</p>
          <p xml:id="io8_30" n="30">haec illo loquente multi crediderunt in eum</p>
          <p xml:id="io8_31" n="31">dicebat ergo Iesus ad eos qui crediderunt ei Iudaeos si vos
            manseritis in sermone meo vere discipuli mei eritis</p>
          <p xml:id="io8_32" n="32">et cognoscetis veritatem et veritas liberabit vos</p>
          <p xml:id="io8_33" n="33">responderunt ei semen Abrahae sumus et nemini servivimus umquam
            quomodo tu dicis liberi eritis</p>
          <p xml:id="io8_34" n="34">respondit eis Iesus amen amen dico vobis quia omnis qui facit
            peccatum servus est peccati</p>
          <p xml:id="io8_35" n="35">servus autem non manet in domo in aeternum filius manet in
            aeternum</p>
          <p xml:id="io8_36" n="36">si ergo Filius vos liberaverit vere liberi eritis</p>
          <p xml:id="io8_37" n="37">scio quia filii Abrahae estis sed quaeritis me interficere quia
            sermo meus non capit in vobis</p>
          <p xml:id="io8_38" n="38">ego quod vidi apud Patrem loquor et vos quae vidistis apud
            patrem vestrum facitis</p>
          <p xml:id="io8_39" n="39">responderunt et dixerunt ei pater noster Abraham est dicit eis
            Iesus si filii Abrahae estis opera Abrahae facite</p>
          <p xml:id="io8_40" n="40">nunc autem quaeritis me interficere hominem qui veritatem vobis
            locutus sum quam audivi a Deo hoc Abraham non fecit</p>
          <p xml:id="io8_41" n="41">vos facitis opera patris vestri dixerunt itaque ei nos ex
            fornicatione non sumus nati unum patrem habemus Deum</p>
          <p xml:id="io8_42" n="42">dixit ergo eis Iesus si Deus pater vester esset diligeretis
            utique me ego enim ex Deo processi et veni neque enim a me ipso veni sed ille me
            misit</p>
          <p xml:id="io8_43" n="43">quare loquellam meam non cognoscitis quia non potestis audire
            sermonem meum</p>
          <p xml:id="io8_44" n="44">vos ex patre diabolo estis et desideria patris vestri vultis
            facere ille homicida erat ab initio et in veritate non stetit quia non est veritas in eo
            cum loquitur mendacium ex propriis loquitur quia mendax est et pater eius</p>
          <p xml:id="io8_45" n="45">ego autem quia veritatem dico non creditis mihi</p>
          <p xml:id="io8_46" n="46">quis ex vobis arguit me de peccato si veritatem dico quare vos
            non creditis mihi</p>
          <p xml:id="io8_47" n="47">qui est ex Deo verba Dei audit propterea vos non auditis quia ex
            Deo non estis</p>
          <p xml:id="io8_48" n="48">responderunt igitur Iudaei et dixerunt ei nonne bene dicimus nos
            quia Samaritanus es tu et daemonium habes</p>
          <p xml:id="io8_49" n="49">respondit Iesus ego daemonium non habeo sed honorifico Patrem
            meum et vos inhonoratis me</p>
          <p xml:id="io8_50" n="50">ego autem non quaero gloriam meam est qui quaerit et iudicat</p>
          <p xml:id="io8_51" n="51">amen amen dico vobis si quis sermonem meum servaverit mortem non
            videbit in aeternum</p>
          <p xml:id="io8_52" n="52">dixerunt ergo Iudaei nunc cognovimus quia daemonium habes
            Abraham mortuus est et prophetae et tu dicis si quis sermonem meum servaverit non
            gustabit mortem in aeternum</p>
          <p xml:id="io8_53" n="53">numquid tu maior es patre nostro Abraham qui mortuus est et
            prophetae mortui sunt quem te ipsum facis</p>
          <p xml:id="io8_54" n="54">respondit Iesus si ego glorifico me ipsum gloria mea nihil est
            est Pater meus qui glorificat me quem vos dicitis quia Deus noster est</p>
          <p xml:id="io8_55" n="55">et non cognovistis eum ego autem novi eum et si dixero quia non
            scio eum ero similis vobis mendax sed scio eum et sermonem eius servo</p>
          <p xml:id="io8_56" n="56">Abraham pater vester exultavit ut videret diem meum et vidit et
            gavisus est</p>
          <p xml:id="io8_57" n="57">dixerunt ergo Iudaei ad eum quinquaginta annos nondum habes et
            Abraham vidisti</p>
          <p xml:id="io8_58" n="58">dixit eis Iesus amen amen dico vobis antequam Abraham fieret ego
            sum</p>
          <p xml:id="io8_59" n="59">tulerunt ergo lapides ut iacerent in eum Iesus autem abscondit
            se et exivit de templo</p>
        </div>
        <div xml:id="bible-io9" n="9">
          <head>Caput 9</head>
          <p xml:id="io9_1" n="1">et praeteriens vidit hominem caecum a nativitate</p>
          <p xml:id="io9_2" n="2">et interrogaverunt eum discipuli sui rabbi quis peccavit hic aut
            parentes eius ut caecus nasceretur</p>
          <p xml:id="io9_3" n="3">respondit Iesus neque hic peccavit neque parentes eius sed ut
            manifestetur opera Dei in illo</p>
          <p xml:id="io9_4" n="4">me oportet operari opera eius qui misit me donec dies est venit
            nox quando nemo potest operari</p>
          <p xml:id="io9_5" n="5">quamdiu in mundo sum lux sum mundi</p>
          <p xml:id="io9_6" n="6">haec cum dixisset expuit in terram et fecit lutum ex sputo et
            linuit lutum super oculos eius</p>
          <p xml:id="io9_7" n="7">et dixit ei vade lava in natatoria Siloae quod interpretatur
            Missus abiit ergo et lavit et venit videns</p>
          <p xml:id="io9_8" n="8">itaque vicini et qui videbant eum prius quia mendicus erat
            dicebant nonne hic est qui sedebat et mendicabat alii dicebant quia hic est</p>
          <p xml:id="io9_9" n="9">alii autem nequaquam sed similis est eius ille dicebat quia ego
            sum</p>
          <p xml:id="io9_10" n="10">dicebant ergo ei quomodo aperti sunt oculi tibi</p>
          <p xml:id="io9_11" n="11">respondit ille homo qui dicitur Iesus lutum fecit et unxit
            oculos meos et dixit mihi vade ad natatoriam Siloae et lava et abii et lavi et vidi</p>
          <p xml:id="io9_12" n="12">dixerunt ei ubi est ille ait nescio</p>
          <p xml:id="io9_13" n="13">adducunt eum ad Pharisaeos qui caecus fuerat</p>
          <p xml:id="io9_14" n="14">erat autem sabbatum quando lutum fecit Iesus et aperuit oculos
            eius</p>
          <p xml:id="io9_15" n="15">iterum ergo interrogabant eum Pharisaei quomodo vidisset ille
            autem dixit eis lutum posuit mihi super oculos et lavi et video</p>
          <p xml:id="io9_16" n="16">dicebant ergo ex Pharisaeis quidam non est hic homo a Deo quia
            sabbatum non custodit alii dicebant quomodo potest homo peccator haec signa facere et
            scisma erat in eis</p>
          <p xml:id="io9_17" n="17">dicunt ergo caeco iterum tu quid dicis de eo qui aperuit oculos
            tuos ille autem dixit quia propheta est</p>
          <p xml:id="io9_18" n="18">non crediderunt ergo Iudaei de illo quia caecus fuisset et
            vidisset donec vocaverunt parentes eius qui viderat</p>
          <p xml:id="io9_19" n="19">et interrogaverunt eos dicentes hic est filius vester quem vos
            dicitis quia caecus natus est quomodo ergo nunc videt</p>
          <p xml:id="io9_20" n="20">responderunt eis parentes eius et dixerunt scimus quia hic est
            filius noster et quia caecus natus est</p>
          <p xml:id="io9_21" n="21">quomodo autem nunc videat nescimus aut quis eius aperuit oculos
            nos nescimus ipsum interrogate aetatem habet ipse de se loquatur</p>
          <p xml:id="io9_22" n="22">haec dixerunt parentes eius quia timebant Iudaeos iam enim
            conspiraverant Iudaei ut si quis eum confiteretur Christum extra synagogam fieret</p>
          <p xml:id="io9_23" n="23">propterea parentes eius dixerunt quia aetatem habet ipsum
            interrogate</p>
          <p xml:id="io9_24" n="24">vocaverunt ergo rursum hominem qui fuerat caecus et dixerunt ei
            da gloriam Deo nos scimus quia hic homo peccator est</p>
          <p xml:id="io9_25" n="25">dixit ergo ille si peccator est nescio unum scio quia caecus cum
            essem modo video</p>
          <p xml:id="io9_26" n="26">dixerunt ergo illi quid fecit tibi quomodo aperuit tibi
            oculos</p>
          <p xml:id="io9_27" n="27">respondit eis dixi vobis iam et audistis quid iterum vultis
            audire numquid et vos vultis discipuli eius fieri</p>
          <p xml:id="io9_28" n="28">maledixerunt ei et dixerunt tu discipulus illius es nos autem
            Mosi discipuli sumus</p>
          <p xml:id="io9_29" n="29">nos scimus quia Mosi locutus est Deus hunc autem nescimus unde
            sit</p>
          <p xml:id="io9_30" n="30">respondit ille homo et dixit eis in hoc enim mirabile est quia
            vos nescitis unde sit et aperuit meos oculos</p>
          <p xml:id="io9_31" n="31">scimus autem quia peccatores Deus non audit sed si quis Dei
            cultor est et voluntatem eius facit hunc exaudit</p>
          <p xml:id="io9_32" n="32">a saeculo non est auditum quia aperuit quis oculos caeci
            nati</p>
          <p xml:id="io9_33" n="33">nisi esset hic a Deo non poterat facere quicquam</p>
          <p xml:id="io9_34" n="34">responderunt et dixerunt ei in peccatis natus es totus et tu
            doces nos et eiecerunt eum foras</p>
          <p xml:id="io9_35" n="35">audivit Iesus quia eiecerunt eum foras et cum invenisset eum
            dixit ei tu credis in Filium Dei</p>
          <p xml:id="io9_36" n="36">respondit ille et dixit quis est Domine ut credam in eum</p>
          <p xml:id="io9_37" n="37">et dixit ei Iesus et vidisti eum et qui loquitur tecum ipse
            est</p>
          <p xml:id="io9_38" n="38">at ille ait credo Domine et procidens adoravit eum</p>
          <p xml:id="io9_39" n="39">dixit ei Iesus in iudicium ego in hunc mundum veni ut qui non
            vident videant et qui vident caeci fiant</p>
          <p xml:id="io9_40" n="40">et audierunt ex Pharisaeis qui cum ipso erant et dixerunt ei
            numquid et nos caeci sumus</p>
          <p xml:id="io9_41" n="41">dixit eis Iesus si caeci essetis non haberetis peccatum nunc
            vero dicitis quia videmus peccatum vestrum manet</p>
        </div>
        <div xml:id="bible-io10" n="10">
          <head>Caput 10</head>
          <p xml:id="io10_1" n="1">amen amen dico vobis qui non intrat per ostium in ovile ovium sed
            ascendit aliunde ille fur est et latro</p>
          <p xml:id="io10_2" n="2">qui autem intrat per ostium pastor est ovium</p>
          <p xml:id="io10_3" n="3">huic ostiarius aperit et oves vocem eius audiunt et proprias oves
            vocat nominatim et educit eas</p>
          <p xml:id="io10_4" n="4">et cum proprias oves emiserit ante eas vadit et oves illum
            sequuntur quia sciunt vocem eius</p>
          <p xml:id="io10_5" n="5">alienum autem non sequuntur sed fugient ab eo quia non noverunt
            vocem alienorum</p>
          <p xml:id="io10_6" n="6">hoc proverbium dixit eis Iesus illi autem non cognoverunt quid
            loqueretur eis</p>
          <p xml:id="io10_7" n="7">dixit ergo eis iterum Iesus amen amen dico vobis quia ego sum
            ostium ovium</p>
          <p xml:id="io10_8" n="8">omnes quotquot venerunt fures sunt et latrones sed non audierunt
            eos oves</p>
          <p xml:id="io10_9" n="9">ego sum ostium per me si quis introierit salvabitur et
            ingredietur et egredietur et pascua inveniet</p>
          <p xml:id="io10_10" n="10">fur non venit nisi ut furetur et mactet et perdat ego veni ut
            vitam habeant et abundantius habeant</p>
          <p xml:id="io10_11" n="11">ego sum pastor bonus bonus pastor animam suam dat pro
            ovibus</p>
          <p xml:id="io10_12" n="12">mercennarius et qui non est pastor cuius non sunt oves propriae
            videt lupum venientem et dimittit oves et fugit et lupus rapit et dispergit oves</p>
          <p xml:id="io10_13" n="13">mercennarius autem fugit quia mercennarius est et non pertinet
            ad eum de ovibus</p>
          <p xml:id="io10_14" n="14">ego sum pastor bonus et cognosco meas et cognoscunt me meae</p>
          <p xml:id="io10_15" n="15">sicut novit me Pater et ego agnosco Patrem et animam meam pono
            pro ovibus</p>
          <p xml:id="io10_16" n="16">et alias oves habeo quae non sunt ex hoc ovili et illas oportet
            me adducere et vocem meam audient et fiet unum ovile unus pastor</p>
          <p xml:id="io10_17" n="17">propterea me Pater diligit quia ego pono animam meam ut iterum
            sumam eam</p>
          <p xml:id="io10_18" n="18">nemo tollit eam a me sed ego pono eam a me ipso potestatem
            habeo ponendi eam et potestatem habeo iterum sumendi eam hoc mandatum accepi a Patre
            meo</p>
          <p xml:id="io10_19" n="19">dissensio iterum facta est inter Iudaeos propter sermones
            hos</p>
          <p xml:id="io10_20" n="20">dicebant autem multi ex ipsis daemonium habet et insanit quid
            eum auditis</p>
          <p xml:id="io10_21" n="21">alii dicebant haec verba non sunt daemonium habentis numquid
            daemonium potest caecorum oculos aperire</p>
          <p xml:id="io10_22" n="22">facta sunt autem encenia in Hierosolymis et hiemps erat</p>
          <p xml:id="io10_23" n="23">et ambulabat Iesus in templo in porticu Salomonis</p>
          <p xml:id="io10_24" n="24">circumdederunt ergo eum Iudaei et dicebant ei quousque animam
            nostram tollis si tu es Christus dic nobis palam</p>
          <p xml:id="io10_25" n="25">respondit eis Iesus loquor vobis et non creditis opera quae ego
            facio in nomine Patris mei haec testimonium perhibent de me</p>
          <p xml:id="io10_26" n="26">sed vos non creditis quia non estis ex ovibus meis</p>
          <p xml:id="io10_27" n="27">oves meae vocem meam audiunt et ego cognosco eas et sequuntur
            me</p>
          <p xml:id="io10_28" n="28">et ego vitam aeternam do eis et non peribunt in aeternum et non
            rapiet eas quisquam de manu mea</p>
          <p xml:id="io10_29" n="29">Pater meus quod dedit mihi maius omnibus est et nemo potest
            rapere de manu Patris mei</p>
          <p xml:id="io10_30" n="30">ego et Pater unum sumus</p>
          <p xml:id="io10_31" n="31">sustulerunt lapides Iudaei ut lapidarent eum</p>
          <p xml:id="io10_32" n="32">respondit eis Iesus multa opera bona ostendi vobis ex Patre meo
            propter quod eorum opus me lapidatis</p>
          <p xml:id="io10_33" n="33">responderunt ei Iudaei de bono opere non lapidamus te sed de
            blasphemia et quia tu homo cum sis facis te ipsum Deum</p>
          <p xml:id="io10_34" n="34">respondit eis Iesus nonne scriptum est in lege vestra quia ego
            dixi dii estis</p>
          <p xml:id="io10_35" n="35">si illos dixit deos ad quos sermo Dei factus est et non potest
            solvi scriptura</p>
          <p xml:id="io10_36" n="36">quem Pater sanctificavit et misit in mundum vos dicitis quia
            blasphemas quia dixi Filius Dei sum</p>
          <p xml:id="io10_37" n="37">si non facio opera Patris mei nolite credere mihi</p>
          <p xml:id="io10_38" n="38">si autem facio et si mihi non vultis credere operibus credite
            ut cognoscatis et credatis quia in me est Pater et ego in Patre</p>
          <p xml:id="io10_39" n="39">quaerebant ergo eum prendere et exivit de manibus eorum</p>
          <p xml:id="io10_40" n="40">et abiit iterum trans Iordanen in eum locum ubi erat Iohannes
            baptizans primum et mansit illic</p>
          <p xml:id="io10_41" n="41">et multi venerunt ad eum et dicebant quia Iohannes quidem
            signum fecit nullum</p>
          <p xml:id="io10_42" n="42">omnia autem quaecumque dixit Iohannes de hoc vera erant et
            multi crediderunt in eum</p>
        </div>
        <div xml:id="bible-io11" n="11">
          <head>Caput 11</head>
          <p xml:id="io11_1" n="1">erat autem quidam languens Lazarus a Bethania de castello Mariae
            et Marthae sororis eius</p>
          <p xml:id="io11_2" n="2">Maria autem erat quae unxit Dominum unguento et extersit pedes
            eius capillis suis cuius frater Lazarus infirmabatur</p>
          <p xml:id="io11_3" n="3">miserunt ergo sorores ad eum dicentes Domine ecce quem amas
            infirmatur</p>
          <p xml:id="io11_4" n="4">audiens autem Iesus dixit eis infirmitas haec non est ad mortem
            sed pro gloria Dei ut glorificetur Filius Dei per eam</p>
          <p xml:id="io11_5" n="5">diligebat autem Iesus Martham et sororem eius Mariam et
            Lazarum</p>
          <p xml:id="io11_6" n="6">ut ergo audivit quia infirmabatur tunc quidem mansit in eodem
            loco duobus diebus</p>
          <p xml:id="io11_7" n="7">deinde post haec dicit discipulis suis eamus in Iudaeam
            iterum</p>
          <p xml:id="io11_8" n="8">dicunt ei discipuli rabbi nunc quaerebant te Iudaei lapidare et
            iterum vadis illuc</p>
          <p xml:id="io11_9" n="9">respondit Iesus nonne duodecim horae sunt diei si quis
            ambulaverit in die non offendit quia lucem huius mundi videt</p>
          <p xml:id="io11_10" n="10">si autem ambulaverit nocte offendit quia lux non est in eo</p>
          <p xml:id="io11_11" n="11">haec ait et post hoc dicit eis Lazarus amicus noster dormit sed
            vado ut a somno exsuscitem eum</p>
          <p xml:id="io11_12" n="12">dixerunt ergo discipuli eius Domine si dormit salvus erit</p>
          <p xml:id="io11_13" n="13">dixerat autem Iesus de morte eius illi autem putaverunt quia de
            dormitione somni diceret</p>
          <p xml:id="io11_14" n="14">tunc ergo dixit eis Iesus manifeste Lazarus mortuus est</p>
          <p xml:id="io11_15" n="15">et gaudeo propter vos ut credatis quoniam non eram ibi sed
            eamus ad eum</p>
          <p xml:id="io11_16" n="16">dixit ergo Thomas qui dicitur Didymus ad condiscipulos eamus et
            nos ut moriamur cum eo</p>
          <p xml:id="io11_17" n="17">venit itaque Iesus et invenit eum quattuor dies iam in
            monumento habentem</p>
          <p xml:id="io11_18" n="18">erat autem Bethania iuxta Hierosolyma quasi stadiis
            quindecim</p>
          <p xml:id="io11_19" n="19">multi autem ex Iudaeis venerant ad Martham et Mariam ut
            consolarentur eas de fratre suo</p>
          <p xml:id="io11_20" n="20">Martha ergo ut audivit quia Iesus venit occurrit illi Maria
            autem domi sedebat</p>
          <p xml:id="io11_21" n="21">dixit ergo Martha ad Iesum Domine si fuisses hic frater meus
            non fuisset mortuus</p>
          <p xml:id="io11_22" n="22">sed et nunc scio quia quaecumque poposceris a Deo dabit tibi
            Deus</p>
          <p xml:id="io11_23" n="23">dicit illi Iesus resurget frater tuus</p>
          <p xml:id="io11_24" n="24">dicit ei Martha scio quia resurget in resurrectione in
            novissima die</p>
          <p xml:id="io11_25" n="25">dixit ei Iesus ego sum resurrectio et vita qui credit in me et
            si mortuus fuerit vivet</p>
          <p xml:id="io11_26" n="26">et omnis qui vivit et credit in me non morietur in aeternum
            credis hoc</p>
          <p xml:id="io11_27" n="27">ait illi utique Domine ego credidi quia tu es Christus Filius
            Dei qui in mundum venisti</p>
          <p xml:id="io11_28" n="28">et cum haec dixisset abiit et vocavit Mariam sororem suam
            silentio dicens magister adest et vocat te</p>
          <p xml:id="io11_29" n="29">illa ut audivit surgit cito et venit ad eum</p>
          <p xml:id="io11_30" n="30">nondum enim venerat Iesus in castellum sed erat adhuc in illo
            loco ubi occurrerat ei Martha</p>
          <p xml:id="io11_31" n="31">Iudaei igitur qui erant cum ea in domo et consolabantur eam cum
            vidissent Mariam quia cito surrexit et exiit secuti sunt eam dicentes quia vadit ad
            monumentum ut ploret ibi</p>
          <p xml:id="io11_32" n="32">Maria ergo cum venisset ubi erat Iesus videns eum cecidit ad
            pedes eius et dixit ei Domine si fuisses hic non esset mortuus frater meus</p>
          <p xml:id="io11_33" n="33">Iesus ergo ut vidit eam plorantem et Iudaeos qui venerant cum
            ea plorantes fremuit spiritu et turbavit se ipsum</p>
          <p xml:id="io11_34" n="34">et dixit ubi posuistis eum dicunt ei Domine veni et vide</p>
          <p xml:id="io11_35" n="35">et lacrimatus est Iesus</p>
          <p xml:id="io11_36" n="36">dixerunt ergo Iudaei ecce quomodo amabat eum</p>
          <p xml:id="io11_37" n="37">quidam autem dixerunt ex ipsis non poterat hic qui aperuit
            oculos caeci facere ut et hic non moreretur</p>
          <p xml:id="io11_38" n="38">Iesus ergo rursum fremens in semet ipso venit ad monumentum
            erat autem spelunca et lapis superpositus erat ei</p>
          <p xml:id="io11_39" n="39">ait Iesus tollite lapidem dicit ei Martha soror eius qui
            mortuus fuerat Domine iam fetet quadriduanus enim est</p>
          <p xml:id="io11_40" n="40">dicit ei Iesus nonne dixi tibi quoniam si credideris videbis
            gloriam Dei</p>
          <p xml:id="io11_41" n="41">tulerunt ergo lapidem Iesus autem elevatis sursum oculis dixit
            Pater gratias ago tibi quoniam audisti me</p>
          <p xml:id="io11_42" n="42">ego autem sciebam quia semper me audis sed propter populum qui
            circumstat dixi ut credant quia tu me misisti</p>
          <p xml:id="io11_43" n="43">haec cum dixisset voce magna clamavit Lazare veni foras</p>
          <p xml:id="io11_44" n="44">et statim prodiit qui fuerat mortuus ligatus pedes et manus
            institis et facies illius sudario erat ligata dicit Iesus eis solvite eum et sinite
            abire</p>
          <p xml:id="io11_45" n="45">multi ergo ex Iudaeis qui venerant ad Mariam et viderant quae
            fecit crediderunt in eum</p>
          <p xml:id="io11_46" n="46">quidam autem ex ipsis abierunt ad Pharisaeos et dixerunt eis
            quae fecit Iesus</p>
          <p xml:id="io11_47" n="47">collegerunt ergo pontifices et Pharisaei concilium et dicebant
            quid facimus quia hic homo multa signa facit</p>
          <p xml:id="io11_48" n="48">si dimittimus eum sic omnes credent in eum et venient Romani et
            tollent nostrum et locum et gentem</p>
          <p xml:id="io11_49" n="49">unus autem ex ipsis Caiaphas cum esset pontifex anni illius
            dixit eis vos nescitis quicquam</p>
          <p xml:id="io11_50" n="50">nec cogitatis quia expedit nobis ut unus moriatur homo pro
            populo et non tota gens pereat</p>
          <p xml:id="io11_51" n="51">hoc autem a semet ipso non dixit sed cum esset pontifex anni
            illius prophetavit quia Iesus moriturus erat pro gente</p>
          <p xml:id="io11_52" n="52">et non tantum pro gente sed et ut filios Dei qui erant dispersi
            congregaret in unum</p>
          <p xml:id="io11_53" n="53">ab illo ergo die cogitaverunt ut interficerent eum</p>
          <p xml:id="io11_54" n="54">Iesus ergo iam non in palam ambulabat apud Iudaeos sed abiit in
            regionem iuxta desertum in civitatem quae dicitur Efrem et ibi morabatur cum
            discipulis</p>
          <p xml:id="io11_55" n="55">proximum autem erat pascha Iudaeorum et ascenderunt multi
            Hierosolyma de regione ante pascha ut sanctificarent se ipsos</p>
          <p xml:id="io11_56" n="56">quaerebant ergo Iesum et conloquebantur ad invicem in templo
            stantes quid putatis quia non veniat ad diem festum</p>
          <p xml:id="io11_57" n="57">dederant autem pontifices et Pharisaei mandatum ut si quis
            cognoverit ubi sit indicet ut adprehendant eum</p>
        </div>
        <div xml:id="bible-io12" n="12">
          <head>Caput 12</head>
          <p xml:id="io12_1" n="1">Iesus ergo ante sex dies paschae venit Bethaniam ubi fuerat
            Lazarus mortuus quem suscitavit Iesus</p>
          <p xml:id="io12_2" n="2">fecerunt autem ei cenam ibi et Martha ministrabat Lazarus vero
            unus erat ex discumbentibus cum eo</p>
          <p xml:id="io12_3" n="3">Maria ergo accepit libram unguenti nardi pistici pretiosi unxit
            pedes Iesu et extersit capillis suis pedes eius et domus impleta est ex odore
            unguenti</p>
          <p xml:id="io12_4" n="4">dicit ergo unus ex discipulis eius Iudas Scariotis qui erat eum
            traditurus</p>
          <p xml:id="io12_5" n="5">quare hoc unguentum non veniit trecentis denariis et datum est
            egenis</p>
          <p xml:id="io12_6" n="6">dixit autem hoc non quia de egenis pertinebat ad eum sed quia fur
            erat et loculos habens ea quae mittebantur portabat</p>
          <p xml:id="io12_7" n="7">dixit ergo Iesus sine illam ut in die sepulturae meae servet
            illud</p>
          <p xml:id="io12_8" n="8">pauperes enim semper habetis vobiscum me autem non semper
            habetis</p>
          <p xml:id="io12_9" n="9">cognovit ergo turba multa ex Iudaeis quia illic est et venerunt
            non propter Iesum tantum sed ut Lazarum viderent quem suscitavit a mortuis</p>
          <p xml:id="io12_10" n="10">cogitaverunt autem principes sacerdotum ut et Lazarum
            interficerent</p>
          <p xml:id="io12_11" n="11">quia multi propter illum abibant ex Iudaeis et credebant in
            Iesum</p>
          <p xml:id="io12_12" n="12">in crastinum autem turba multa quae venerat ad diem festum cum
            audissent quia venit Iesus Hierosolyma</p>
          <p xml:id="io12_13" n="13">acceperunt ramos palmarum et processerunt obviam ei et
            clamabant osanna benedictus qui venit in nomine Domini rex Israhel</p>
          <p xml:id="io12_14" n="14">et invenit Iesus asellum et sedit super eum sicut scriptum
            est</p>
          <p xml:id="io12_15" n="15">noli timere filia Sion ecce rex tuus venit sedens super pullum
            asinae</p>
          <p xml:id="io12_16" n="16">haec non cognoverunt discipuli eius primum sed quando
            glorificatus est Iesus tunc recordati sunt quia haec erant scripta de eo et haec
            fecerunt ei</p>
          <p xml:id="io12_17" n="17">testimonium ergo perhibebat turba quae erat cum eo quando
            Lazarum vocavit de monumento et suscitavit eum a mortuis</p>
          <p xml:id="io12_18" n="18">propterea et obviam venit ei turba quia audierunt eum fecisse
            hoc signum</p>
          <p xml:id="io12_19" n="19">Pharisaei ergo dixerunt ad semet ipsos videtis quia nihil
            proficimus ecce mundus totus post eum abiit</p>
          <p xml:id="io12_20" n="20">erant autem gentiles quidam ex his qui ascenderant ut adorarent
            in die festo</p>
          <p xml:id="io12_21" n="21">hii ergo accesserunt ad Philippum qui erat a Bethsaida
            Galilaeae et rogabant eum dicentes domine volumus Iesum videre</p>
          <p xml:id="io12_22" n="22">venit Philippus et dicit Andreae Andreas rursum et Philippus
            dixerunt Iesu</p>
          <p xml:id="io12_23" n="23">Iesus autem respondit eis dicens venit hora ut clarificetur
            Filius hominis</p>
          <p xml:id="io12_24" n="24">amen amen dico vobis nisi granum frumenti cadens in terram
            mortuum fuerit</p>
          <p xml:id="io12_25" n="25">ipsum solum manet si autem mortuum fuerit multum fructum adfert
            qui amat animam suam perdet eam et qui odit animam suam in hoc mundo in vitam aeternam
            custodit eam</p>
          <p xml:id="io12_26" n="26">si quis mihi ministrat me sequatur et ubi sum ego illic et
            minister meus erit si quis mihi ministraverit honorificabit eum Pater meus</p>
          <p xml:id="io12_27" n="27">nunc anima mea turbata est et quid dicam Pater salvifica me ex
            hora hac sed propterea veni in horam hanc</p>
          <p xml:id="io12_28" n="28">Pater clarifica tuum nomen venit ergo vox de caelo et
            clarificavi et iterum clarificabo</p>
          <p xml:id="io12_29" n="29">turba ergo quae stabat et audierat dicebant tonitruum factum
            esse alii dicebant angelus ei locutus est</p>
          <p xml:id="io12_30" n="30">respondit Iesus et dixit non propter me vox haec venit sed
            propter vos</p>
          <p xml:id="io12_31" n="31">nunc iudicium est mundi nunc princeps huius mundi eicietur
            foras</p>
          <p xml:id="io12_32" n="32">et ego si exaltatus fuero a terra omnia traham ad me ipsum</p>
          <p xml:id="io12_33" n="33">hoc autem dicebat significans qua morte esset moriturus</p>
          <p xml:id="io12_34" n="34">respondit ei turba nos audivimus ex lege quia Christus manet in
            aeternum et quomodo tu dicis oportet exaltari Filium hominis quis est iste Filius
            hominis</p>
          <p xml:id="io12_35" n="35">dixit ergo eis Iesus adhuc modicum lumen in vobis est ambulate
            dum lucem habetis ut non tenebrae vos conprehendant et qui ambulat in tenebris nescit
            quo vadat</p>
          <p xml:id="io12_36" n="36">dum lucem habetis credite in lucem ut filii lucis sitis haec
            locutus est Iesus et abiit et abscondit se ab eis</p>
          <p xml:id="io12_37" n="37">cum autem tanta signa fecisset coram eis non credebant in
            eum</p>
          <p xml:id="io12_38" n="38">ut sermo Esaiae prophetae impleretur quem dixit Domine quis
            credidit auditui nostro et brachium Domini cui revelatum est</p>
          <p xml:id="io12_39" n="39">propterea non poterant credere quia iterum dixit Esaias</p>
          <p xml:id="io12_40" n="40">excaecavit oculos eorum et induravit eorum cor ut non videant
            oculis et intellegant corde et convertantur et sanem eos</p>
          <p xml:id="io12_41" n="41">haec dixit Esaias quando vidit gloriam eius et locutus est de
            eo</p>
          <p xml:id="io12_42" n="42">verumtamen et ex principibus multi crediderunt in eum sed
            propter Pharisaeos non confitebantur ut de synagoga non eicerentur</p>
          <p xml:id="io12_43" n="43">dilexerunt enim gloriam hominum magis quam gloriam Dei</p>
          <p xml:id="io12_44" n="44">Iesus autem clamavit et dixit qui credit in me non credit in me
            sed in eum qui misit me</p>
          <p xml:id="io12_45" n="45">et qui videt me videt eum qui misit me</p>
          <p xml:id="io12_46" n="46">ego lux in mundum veni ut omnis qui credit in me in tenebris
            non maneat</p>
          <p xml:id="io12_47" n="47">et si quis audierit verba mea et non custodierit ego non iudico
            eum non enim veni ut iudicem mundum sed ut salvificem mundum</p>
          <p xml:id="io12_48" n="48">qui spernit me et non accipit verba mea habet qui iudicet eum
            sermo quem locutus sum ille iudicabit eum in novissimo die</p>
          <p xml:id="io12_49" n="49">quia ego ex me ipso non sum locutus sed qui misit me Pater ipse
            mihi mandatum dedit quid dicam et quid loquar</p>
          <p xml:id="io12_50" n="50">et scio quia mandatum eius vita aeterna est quae ergo ego
            loquor sicut dixit mihi Pater sic loquor</p>
        </div>
        <div xml:id="bible-io13" n="13">
          <head>Caput 13</head>
          <p xml:id="io13_1" n="1">ante diem autem festum paschae sciens Iesus quia venit eius hora
            ut transeat ex hoc mundo ad Patrem cum dilexisset suos qui erant in mundo in finem
            dilexit eos</p>
          <p xml:id="io13_2" n="2">et cena facta cum diabolus iam misisset in corde ut traderet eum
            Iudas Simonis Scariotis</p>
          <p xml:id="io13_3" n="3">sciens quia omnia dedit ei Pater in manus et quia a Deo exivit et
            ad Deum vadit</p>
          <p xml:id="io13_4" n="4">surgit a cena et ponit vestimenta sua et cum accepisset linteum
            praecinxit se</p>
          <p xml:id="io13_5" n="5">deinde mittit aquam in pelvem et coepit lavare pedes discipulorum
            et extergere linteo quo erat praecinctus</p>
          <p xml:id="io13_6" n="6">venit ergo ad Simonem Petrum et dicit ei Petrus Domine tu mihi
            lavas pedes</p>
          <p xml:id="io13_7" n="7">respondit Iesus et dicit ei quod ego facio tu nescis modo scies
            autem postea</p>
          <p xml:id="io13_8" n="8">dicit ei Petrus non lavabis mihi pedes in aeternum respondit
            Iesus ei si non lavero te non habes partem mecum</p>
          <p xml:id="io13_9" n="9">dicit ei Simon Petrus Domine non tantum pedes meos sed et manus
            et caput</p>
          <p xml:id="io13_10" n="10">dicit ei Iesus qui lotus est non indiget ut lavet sed est
            mundus totus et vos mundi estis sed non omnes</p>
          <p xml:id="io13_11" n="11">sciebat enim quisnam esset qui traderet eum propterea dixit non
            estis mundi omnes</p>
          <p xml:id="io13_12" n="12">postquam ergo lavit pedes eorum et accepit vestimenta sua cum
            recubuisset iterum dixit eis scitis quid fecerim vobis</p>
          <p xml:id="io13_13" n="13">vos vocatis me magister et Domine et bene dicitis sum
            etenim</p>
          <p xml:id="io13_14" n="14">si ergo ego lavi vestros pedes Dominus et magister et vos
            debetis alter alterius lavare pedes</p>
          <p xml:id="io13_15" n="15">exemplum enim dedi vobis ut quemadmodum ego feci vobis ita et
            vos faciatis</p>
          <p xml:id="io13_16" n="16">amen amen dico vobis non est servus maior domino suo neque
            apostolus maior eo qui misit illum</p>
          <p xml:id="io13_17" n="17">si haec scitis beati eritis si feceritis ea</p>
          <p xml:id="io13_18" n="18">non de omnibus vobis dico ego scio quos elegerim sed ut
            impleatur scriptura qui manducat mecum panem levavit contra me calcaneum suum</p>
          <p xml:id="io13_19" n="19">amodo dico vobis priusquam fiat ut credatis cum factum fuerit
            quia ego sum</p>
          <p xml:id="io13_20" n="20">amen amen dico vobis qui accipit si quem misero me accipit qui
            autem me accipit accipit eum qui me misit</p>
          <p xml:id="io13_21" n="21">cum haec dixisset Iesus turbatus est spiritu et protestatus est
            et dixit amen amen dico vobis quia unus ex vobis tradet me</p>
          <p xml:id="io13_22" n="22">aspiciebant ergo ad invicem discipuli haesitantes de quo
            diceret</p>
          <p xml:id="io13_23" n="23">erat ergo recumbens unus ex discipulis eius in sinu Iesu quem
            diligebat Iesus</p>
          <p xml:id="io13_24" n="24">innuit ergo huic Simon Petrus et dicit ei quis est de quo
            dicit</p>
          <p xml:id="io13_25" n="25">itaque cum recubuisset ille supra pectus Iesu dicit ei Domine
            quis est</p>
          <p xml:id="io13_26" n="26">respondit Iesus ille est cui ego intinctum panem porrexero et
            cum intinxisset panem dedit Iudae Simonis Scariotis</p>
          <p xml:id="io13_27" n="27">et post buccellam tunc introivit in illum Satanas dicit ei
            Iesus quod facis fac citius</p>
          <p xml:id="io13_28" n="28">hoc autem nemo scivit discumbentium ad quid dixerit ei</p>
          <p xml:id="io13_29" n="29">quidam enim putabant quia loculos habebat Iudas quia dicit ei
            Iesus eme ea quae opus sunt nobis ad diem festum aut egenis ut aliquid daret</p>
          <p xml:id="io13_30" n="30">cum ergo accepisset ille buccellam exivit continuo erat autem
            nox</p>
          <p xml:id="io13_31" n="31">cum ergo exisset dicit Iesus nunc clarificatus est Filius
            hominis et Deus clarificatus est in eo</p>
          <p xml:id="io13_32" n="32">si Deus clarificatus est in eo et Deus clarificabit eum in
            semet ipso et continuo clarificabit eum</p>
          <p xml:id="io13_33" n="33">filioli adhuc modicum vobiscum sum quaeretis me et sicut dixi
            Iudaeis quo ego vado vos non potestis venire et vobis dico modo</p>
          <p xml:id="io13_34" n="34">mandatum novum do vobis ut diligatis invicem sicut dilexi vos
            ut et vos diligatis invicem</p>
          <p xml:id="io13_35" n="35">in hoc cognoscent omnes quia mei discipuli estis si dilectionem
            habueritis ad invicem</p>
          <p xml:id="io13_36" n="36">dicit ei Simon Petrus Domine quo vadis respondit Iesus quo ego
            vado non potes me modo sequi sequeris autem postea</p>
          <p xml:id="io13_37" n="37">dicit ei Petrus quare non possum sequi te modo animam meam pro
            te ponam</p>
          <p xml:id="io13_38" n="38">respondit Iesus animam tuam pro me ponis amen amen dico tibi
            non cantabit gallus donec me ter neges</p>
        </div>
        <div xml:id="bible-io14" n="14">
          <head>Caput 14</head>
          <p xml:id="io14_1" n="1">non turbetur cor vestrum creditis in Deum et in me credite</p>
          <p xml:id="io14_2" n="2">in domo Patris mei mansiones multae sunt si quo minus dixissem
            vobis quia vado parare vobis locum</p>
          <p xml:id="io14_3" n="3">et si abiero et praeparavero vobis locum iterum venio et accipiam
            vos ad me ipsum ut ubi sum ego et vos sitis</p>
          <p xml:id="io14_4" n="4">et quo ego vado scitis et viam scitis</p>
          <p xml:id="io14_5" n="5">dicit ei Thomas Domine nescimus quo vadis et quomodo possumus
            viam scire</p>
          <p xml:id="io14_6" n="6">dicit ei Iesus ego sum via et veritas et vita nemo venit ad
            Patrem nisi per me</p>
          <p xml:id="io14_7" n="7">si cognovissetis me et Patrem meum utique cognovissetis et amodo
            cognoscitis eum et vidistis eum</p>
          <p xml:id="io14_8" n="8">dicit ei Philippus Domine ostende nobis Patrem et sufficit
            nobis</p>
          <p xml:id="io14_9" n="9">dicit ei Iesus tanto tempore vobiscum sum et non cognovistis me
            Philippe qui vidit me vidit et Patrem quomodo tu dicis ostende nobis Patrem</p>
          <p xml:id="io14_10" n="10">non credis quia ego in Patre et Pater in me est verba quae ego
            loquor vobis a me ipso non loquor Pater autem in me manens ipse facit opera</p>
          <p xml:id="io14_11" n="11">non creditis quia ego in Patre et Pater in me est</p>
          <p xml:id="io14_12" n="12">alioquin propter opera ipsa credite amen amen dico vobis qui
            credit in me opera quae ego facio et ipse faciet et maiora horum faciet quia ego ad
            Patrem vado</p>
          <p xml:id="io14_13" n="13">et quodcumque petieritis in nomine meo hoc faciam ut
            glorificetur Pater in Filio</p>
          <p xml:id="io14_14" n="14">si quid petieritis me in nomine meo hoc faciam</p>
          <p xml:id="io14_15" n="15">si diligitis me mandata mea servate</p>
          <p xml:id="io14_16" n="16">et ego rogabo Patrem et alium paracletum dabit vobis ut maneat
            vobiscum in aeternum</p>
          <p xml:id="io14_17" n="17">Spiritum veritatis quem mundus non potest accipere quia non
            videt eum nec scit eum vos autem cognoscitis eum quia apud vos manebit et in vobis
            erit</p>
          <p xml:id="io14_18" n="18">non relinquam vos orfanos veniam ad vos</p>
          <p xml:id="io14_19" n="19">adhuc modicum et mundus me iam non videt vos autem videtis me
            quia ego vivo et vos vivetis</p>
          <p xml:id="io14_20" n="20">in illo die vos cognoscetis quia ego sum in Patre meo et vos in
            me et ego in vobis</p>
          <p xml:id="io14_21" n="21">qui habet mandata mea et servat ea ille est qui diligit me qui
            autem diligit me diligetur a Patre meo et ego diligam eum et manifestabo ei me ipsum</p>
          <p xml:id="io14_22" n="22">dicit ei Iudas non ille Scariotis Domine quid factum est quia
            nobis manifestaturus es te ipsum et non mundo</p>
          <p xml:id="io14_23" n="23">respondit Iesus et dixit ei si quis diligit me sermonem meum
            servabit et Pater meus diliget eum et ad eum veniemus et mansiones apud eum faciemus</p>
          <p xml:id="io14_24" n="24">qui non diligit me sermones meos non servat et sermonem quem
            audistis non est meus sed eius qui misit me Patris</p>
          <p xml:id="io14_25" n="25">haec locutus sum vobis apud vos manens</p>
          <p xml:id="io14_26" n="26">paracletus autem Spiritus Sanctus quem mittet Pater in nomine
            meo ille vos docebit omnia et suggeret vobis omnia quaecumque dixero vobis</p>
          <p xml:id="io14_27" n="27">pacem relinquo vobis pacem meam do vobis non quomodo mundus dat
            ego do vobis non turbetur cor vestrum neque formidet</p>
          <p xml:id="io14_28" n="28">audistis quia ego dixi vobis vado et venio ad vos si
            diligeretis me gauderetis utique quia vado ad Patrem quia Pater maior me est</p>
          <p xml:id="io14_29" n="29">et nunc dixi vobis priusquam fiat ut cum factum fuerit
            credatis</p>
          <p xml:id="io14_30" n="30">iam non multa loquar vobiscum venit enim princeps mundi huius
            et in me non habet quicquam</p>
          <p xml:id="io14_31" n="31">sed ut cognoscat mundus quia diligo Patrem et sicut mandatum
            dedit mihi Pater sic facio surgite eamus hinc</p>
        </div>
        <div xml:id="bible-io15" n="15">
          <head>Caput 15</head>
          <p xml:id="io15_1" n="1">ego sum vitis vera et Pater meus agricola est</p>
          <p xml:id="io15_2" n="2">omnem palmitem in me non ferentem fructum tollet eum et omnem qui
            fert fructum purgabit eum ut fructum plus adferat</p>
          <p xml:id="io15_3" n="3">iam vos mundi estis propter sermonem quem locutus sum vobis</p>
          <p xml:id="io15_4" n="4">manete in me et ego in vobis sicut palmes non potest ferre
            fructum a semet ipso nisi manserit in vite sic nec vos nisi in me manseritis</p>
          <p xml:id="io15_5" n="5">ego sum vitis vos palmites qui manet in me et ego in eo hic fert
            fructum multum quia sine me nihil potestis facere</p>
          <p xml:id="io15_6" n="6">si quis in me non manserit mittetur foras sicut palmes et aruit
            et colligent eos et in ignem mittunt et ardent</p>
          <p xml:id="io15_7" n="7">si manseritis in me et verba mea in vobis manserint quodcumque
            volueritis petetis et fiet vobis</p>
          <p xml:id="io15_8" n="8">in hoc clarificatus est Pater meus ut fructum plurimum adferatis
            et efficiamini mei discipuli</p>
          <p xml:id="io15_9" n="9">sicut dilexit me Pater et ego dilexi vos manete in dilectione
            mea</p>
          <p xml:id="io15_10" n="10">si praecepta mea servaveritis manebitis in dilectione mea sicut
            et ego Patris mei praecepta servavi et maneo in eius dilectione</p>
          <p xml:id="io15_11" n="11">haec locutus sum vobis ut gaudium meum in vobis sit et gaudium
            vestrum impleatur</p>
          <p xml:id="io15_12" n="12">hoc est praeceptum meum ut diligatis invicem sicut dilexi
            vos</p>
          <p xml:id="io15_13" n="13">maiorem hac dilectionem nemo habet ut animam suam quis ponat
            pro amicis suis</p>
          <p xml:id="io15_14" n="14">vos amici mei estis si feceritis quae ego praecipio vobis</p>
          <p xml:id="io15_15" n="15">iam non dico vos servos quia servus nescit quid facit dominus
            eius vos autem dixi amicos quia omnia quaecumque audivi a Patre meo nota feci vobis</p>
          <p xml:id="io15_16" n="16">non vos me elegistis sed ego elegi vos et posui vos ut eatis et
            fructum adferatis et fructus vester maneat ut quodcumque petieritis Patrem in nomine meo
            det vobis</p>
          <p xml:id="io15_17" n="17">haec mando vobis ut diligatis invicem</p>
          <p xml:id="io15_18" n="18">si mundus vos odit scitote quia me priorem vobis odio
            habuit</p>
          <p xml:id="io15_19" n="19">si de mundo fuissetis mundus quod suum erat diligeret quia vero
            de mundo non estis sed ego elegi vos de mundo propterea odit vos mundus</p>
          <p xml:id="io15_20" n="20">mementote sermonis mei quem ego dixi vobis non est servus maior
            domino suo si me persecuti sunt et vos persequentur si sermonem meum servaverunt et
            vestrum servabunt</p>
          <p xml:id="io15_21" n="21">sed haec omnia facient vobis propter nomen meum quia nesciunt
            eum qui misit me</p>
          <p xml:id="io15_22" n="22">si non venissem et locutus fuissem eis peccatum non haberent
            nunc autem excusationem non habent de peccato suo</p>
          <p xml:id="io15_23" n="23">qui me odit et Patrem meum odit</p>
          <p xml:id="io15_24" n="24">si opera non fecissem in eis quae nemo alius fecit peccatum non
            haberent nunc autem et viderunt et oderunt et me et Patrem meum</p>
          <p xml:id="io15_25" n="25">sed ut impleatur sermo qui in lege eorum scriptus est quia odio
            me habuerunt gratis</p>
          <p xml:id="io15_26" n="26">cum autem venerit paracletus quem ego mittam vobis a Patre
            Spiritum veritatis qui a Patre procedit ille testimonium perhibebit de me</p>
          <p xml:id="io15_27" n="27">et vos testimonium perhibetis quia ab initio mecum estis</p>
        </div>
        <div xml:id="bible-io16" n="16">
          <head>Caput 16</head>
          <p xml:id="io16_1" n="1">haec locutus sum vobis ut non scandalizemini</p>
          <p xml:id="io16_2" n="2">absque synagogis facient vos sed venit hora ut omnis qui
            interficit vos arbitretur obsequium se praestare Deo</p>
          <p xml:id="io16_3" n="3">et haec facient quia non noverunt Patrem neque me</p>
          <p xml:id="io16_4" n="4">sed haec locutus sum vobis ut cum venerit hora eorum
            reminiscamini quia ego dixi vobis</p>
          <p xml:id="io16_5" n="5">haec autem vobis ab initio non dixi quia vobiscum eram at nunc
            vado ad eum qui me misit et nemo ex vobis interrogat me quo vadis</p>
          <p xml:id="io16_6" n="6">sed quia haec locutus sum vobis tristitia implevit cor
            vestrum</p>
          <p xml:id="io16_7" n="7">sed ego veritatem dico vobis expedit vobis ut ego vadam si enim
            non abiero paracletus non veniet ad vos si autem abiero mittam eum ad vos</p>
          <p xml:id="io16_8" n="8">et cum venerit ille arguet mundum de peccato et de iustitia et de
            iudicio</p>
          <p xml:id="io16_9" n="9">de peccato quidem quia non credunt in me</p>
          <p xml:id="io16_10" n="10">de iustitia vero quia ad Patrem vado et iam non videbitis
            me</p>
          <p xml:id="io16_11" n="11">de iudicio autem quia princeps mundi huius iudicatus est</p>
          <p xml:id="io16_12" n="12">adhuc multa habeo vobis dicere sed non potestis portare
            modo</p>
          <p xml:id="io16_13" n="13">cum autem venerit ille Spiritus veritatis docebit vos in omnem
            veritatem non enim loquetur a semet ipso sed quaecumque audiet loquetur et quae ventura
            sunt adnuntiabit vobis</p>
          <p xml:id="io16_14" n="14">ille me clarificabit quia de meo accipiet et adnuntiabit
            vobis</p>
          <p xml:id="io16_15" n="15">omnia quaecumque habet Pater mea sunt propterea dixi quia de
            meo accipit et adnuntiabit vobis</p>
          <p xml:id="io16_16" n="16">modicum et iam non videbitis me et iterum modicum et videbitis
            me quia vado ad Patrem</p>
          <p xml:id="io16_17" n="17">dixerunt ergo ex discipulis eius ad invicem quid est hoc quod
            dicit nobis modicum et non videbitis me et iterum modicum et videbitis me et quia vado
            ad Patrem</p>
          <p xml:id="io16_18" n="18">dicebant ergo quid est hoc quod dicit modicum nescimus quid
            loquitur</p>
          <p xml:id="io16_19" n="19">cognovit autem Iesus quia volebant eum interrogare et dixit eis
            de hoc quaeritis inter vos quia dixi modicum et non videbitis me et iterum modicum et
            videbitis me</p>
          <p xml:id="io16_20" n="20">amen amen dico vobis quia plorabitis et flebitis vos mundus
            autem gaudebit vos autem contristabimini sed tristitia vestra vertetur in gaudium</p>
          <p xml:id="io16_21" n="21">mulier cum parit tristitiam habet quia venit hora eius cum
            autem pepererit puerum iam non meminit pressurae propter gaudium quia natus est homo in
            mundum</p>
          <p xml:id="io16_22" n="22">et vos igitur nunc quidem tristitiam habetis iterum autem
            videbo vos et gaudebit cor vestrum et gaudium vestrum nemo tollit a vobis</p>
          <p xml:id="io16_23" n="23">et in illo die me non rogabitis quicquam amen amen dico vobis
            si quid petieritis Patrem in nomine meo dabit vobis</p>
          <p xml:id="io16_24" n="24">usque modo non petistis quicquam in nomine meo petite et
            accipietis ut gaudium vestrum sit plenum</p>
          <p xml:id="io16_25" n="25">haec in proverbiis locutus sum vobis venit hora cum iam non in
            proverbiis loquar vobis sed palam de Patre adnuntiabo vobis</p>
          <p xml:id="io16_26" n="26">illo die in nomine meo petetis et non dico vobis quia ego
            rogabo Patrem de vobis</p>
          <p xml:id="io16_27" n="27">ipse enim Pater amat vos quia vos me amastis et credidistis
            quia ego a Deo exivi</p>
          <p xml:id="io16_28" n="28">exivi a Patre et veni in mundum iterum relinquo mundum et vado
            ad Patrem</p>
          <p xml:id="io16_29" n="29">dicunt ei discipuli eius ecce nunc palam loqueris et proverbium
            nullum dicis</p>
          <p xml:id="io16_30" n="30">nunc scimus quia scis omnia et non opus est tibi ut quis te
            interroget in hoc credimus quia a Deo existi</p>
          <p xml:id="io16_31" n="31">respondit eis Iesus modo creditis</p>
          <p xml:id="io16_32" n="32">ecce venit hora et iam venit ut dispergamini unusquisque in
            propria et me solum relinquatis et non sum solus quia Pater mecum est</p>
          <p xml:id="io16_33" n="33">haec locutus sum vobis ut in me pacem habeatis in mundo
            pressuram habetis sed confidite ego vici mundum</p>
        </div>
        <div xml:id="bible-io17" n="17">
          <head>Caput 17</head>
          <p xml:id="io17_1" n="1">haec locutus est Iesus et sublevatis oculis in caelum dixit Pater
            venit hora clarifica Filium tuum ut Filius tuus clarificet te</p>
          <p xml:id="io17_2" n="2">sicut dedisti ei potestatem omnis carnis ut omne quod dedisti ei
            det eis vitam aeternam</p>
          <p xml:id="io17_3" n="3">haec est autem vita aeterna ut cognoscant te solum verum Deum et
            quem misisti Iesum Christum</p>
          <p xml:id="io17_4" n="4">ego te clarificavi super terram opus consummavi quod dedisti mihi
            ut faciam</p>
          <p xml:id="io17_5" n="5">et nunc clarifica me tu Pater apud temet ipsum claritatem quam
            habui priusquam mundus esset apud te</p>
          <p xml:id="io17_6" n="6">manifestavi nomen tuum hominibus quos dedisti mihi de mundo tui
            erant et mihi eos dedisti et sermonem tuum servaverunt</p>
          <p xml:id="io17_7" n="7">nunc cognoverunt quia omnia quae dedisti mihi abs te sunt</p>
          <p xml:id="io17_8" n="8">quia verba quae dedisti mihi dedi eis et ipsi acceperunt et
            cognoverunt vere quia a te exivi et crediderunt quia tu me misisti</p>
          <p xml:id="io17_9" n="9">ego pro eis rogo non pro mundo rogo sed pro his quos dedisti mihi
            quia tui sunt</p>
          <p xml:id="io17_10" n="10">et mea omnia tua sunt et tua mea sunt et clarificatus sum in
            eis</p>
          <p xml:id="io17_11" n="11">et iam non sum in mundo et hii in mundo sunt et ego ad te venio
            Pater sancte serva eos in nomine tuo quos dedisti mihi ut sint unum sicut et nos</p>
          <p xml:id="io17_12" n="12">cum essem cum eis ego servabam eos in nomine tuo quos dedisti
            mihi custodivi et nemo ex his perivit nisi filius perditionis ut scriptura impleatur</p>
          <p xml:id="io17_13" n="13">nunc autem ad te venio et haec loquor in mundo ut habeant
            gaudium meum impletum in semet ipsis</p>
          <p xml:id="io17_14" n="14">ego dedi eis sermonem tuum et mundus odio eos habuit quia non
            sunt de mundo sicut et ego non sum de mundo</p>
          <p xml:id="io17_15" n="15">non rogo ut tollas eos de mundo sed ut serves eos ex malo</p>
          <p xml:id="io17_16" n="16">de mundo non sunt sicut et ego non sum de mundo</p>
          <p xml:id="io17_17" n="17">sanctifica eos in veritate sermo tuus veritas est</p>
          <p xml:id="io17_18" n="18">sicut me misisti in mundum et ego misi eos in mundum</p>
          <p xml:id="io17_19" n="19">et pro eis ego sanctifico me ipsum ut sint et ipsi sanctificati
            in veritate</p>
          <p xml:id="io17_20" n="20">non pro his autem rogo tantum sed et pro eis qui credituri sunt
            per verbum eorum in me</p>
          <p xml:id="io17_21" n="21">ut omnes unum sint sicut tu Pater in me et ego in te ut et ipsi
            in nobis unum sint ut mundus credat quia tu me misisti</p>
          <p xml:id="io17_22" n="22">et ego claritatem quam dedisti mihi dedi eis ut sint unum sicut
            nos unum sumus</p>
          <p xml:id="io17_23" n="23">ego in eis et tu in me ut sint consummati in unum et cognoscat
            mundus quia tu me misisti et dilexisti eos sicut me dilexisti</p>
          <p xml:id="io17_24" n="24">Pater quos dedisti mihi volo ut ubi ego sum et illi sint mecum
            ut videant claritatem meam quam dedisti mihi quia dilexisti me ante constitutionem
            mundi</p>
          <p xml:id="io17_25" n="25">Pater iuste et mundus te non cognovit ego autem te cognovi et
            hii cognoverunt quia tu me misisti</p>
          <p xml:id="io17_26" n="26">et notum feci eis nomen tuum et notum faciam ut dilectio qua
            dilexisti me in ipsis sit et ego in ipsis</p>
        </div>
        <div xml:id="bible-io18" n="18">
          <head>Caput 18</head>
          <p xml:id="io18_1" n="1">haec cum dixisset Iesus egressus est cum discipulis suis trans
            torrentem Cedron ubi erat hortus in quem introivit ipse et discipuli eius</p>
          <p xml:id="io18_2" n="2">sciebat autem et Iudas qui tradebat eum ipsum locum quia
            frequenter Iesus convenerat illuc cum discipulis suis</p>
          <p xml:id="io18_3" n="3">Iudas ergo cum accepisset cohortem et a pontificibus et
            Pharisaeis ministros venit illuc cum lanternis et facibus et armis</p>
          <p xml:id="io18_4" n="4">Iesus itaque sciens omnia quae ventura erant super eum processit
            et dicit eis quem quaeritis</p>
          <p xml:id="io18_5" n="5">responderunt ei Iesum Nazarenum dicit eis Iesus ego sum stabat
            autem et Iudas qui tradebat eum cum ipsis</p>
          <p xml:id="io18_6" n="6">ut ergo dixit eis ego sum abierunt retrorsum et ceciderunt in
            terram</p>
          <p xml:id="io18_7" n="7">iterum ergo eos interrogavit quem quaeritis illi autem dixerunt
            Iesum Nazarenum</p>
          <p xml:id="io18_8" n="8">respondit Iesus dixi vobis quia ego sum si ergo me quaeritis
            sinite hos abire</p>
          <p xml:id="io18_9" n="9">ut impleretur sermo quem dixit quia quos dedisti mihi non perdidi
            ex ipsis quemquam</p>
          <p xml:id="io18_10" n="10">Simon ergo Petrus habens gladium eduxit eum et percussit
            pontificis servum et abscidit eius auriculam dextram erat autem nomen servo Malchus</p>
          <p xml:id="io18_11" n="11">dixit ergo Iesus Petro mitte gladium in vaginam calicem quem
            dedit mihi Pater non bibam illum</p>
          <p xml:id="io18_12" n="12">cohors ergo et tribunus et ministri Iudaeorum conprehenderunt
            Iesum et ligaverunt eum</p>
          <p xml:id="io18_13" n="13">et adduxerunt eum ad Annam primum erat enim socer Caiaphae qui
            erat pontifex anni illius</p>
          <p xml:id="io18_14" n="14">erat autem Caiaphas qui consilium dederat Iudaeis quia expedit
            unum hominem mori pro populo</p>
          <p xml:id="io18_15" n="15">sequebatur autem Iesum Simon Petrus et alius discipulus
            discipulus autem ille erat notus pontifici et introivit cum Iesu in atrium
            pontificis</p>
          <p xml:id="io18_16" n="16">Petrus autem stabat ad ostium foris exivit ergo discipulus
            alius qui erat notus pontifici et dixit ostiariae et introduxit Petrum</p>
          <p xml:id="io18_17" n="17">dicit ergo Petro ancilla ostiaria numquid et tu ex discipulis
            es hominis istius dicit ille non sum</p>
          <p xml:id="io18_18" n="18">stabant autem servi et ministri ad prunas quia frigus erat et
            calefiebant erat autem cum eis et Petrus stans et calefaciens se</p>
          <p xml:id="io18_19" n="19">pontifex ergo interrogavit Iesum de discipulis suis et de
            doctrina eius</p>
          <p xml:id="io18_20" n="20">respondit ei Iesus ego palam locutus sum mundo ego semper docui
            in synagoga et in templo quo omnes Iudaei conveniunt et in occulto locutus sum nihil</p>
          <p xml:id="io18_21" n="21">quid me interrogas interroga eos qui audierunt quid locutus sum
            ipsis ecce hii sciunt quae dixerim ego</p>
          <p xml:id="io18_22" n="22">haec autem cum dixisset unus adsistens ministrorum dedit alapam
            Iesu dicens sic respondes pontifici</p>
          <p xml:id="io18_23" n="23">respondit ei Iesus si male locutus sum testimonium perhibe de
            malo si autem bene quid me caedis</p>
          <p xml:id="io18_24" n="24">et misit eum Annas ligatum ad Caiaphan pontificem</p>
          <p xml:id="io18_25" n="25">erat autem Simon Petrus stans et calefaciens se dixerunt ergo
            ei numquid et tu ex discipulis eius es negavit ille et dixit non sum</p>
          <p xml:id="io18_26" n="26">dicit unus ex servis pontificis cognatus eius cuius abscidit
            Petrus auriculam nonne ego te vidi in horto cum illo</p>
          <p xml:id="io18_27" n="27">iterum ergo negavit Petrus et statim gallus cantavit</p>
          <p xml:id="io18_28" n="28">adducunt ergo Iesum a Caiapha in praetorium erat autem mane et
            ipsi non introierunt in praetorium ut non contaminarentur sed manducarent pascha</p>
          <p xml:id="io18_29" n="29">exivit ergo Pilatus ad eos foras et dixit quam accusationem
            adfertis adversus hominem hunc</p>
          <p xml:id="io18_30" n="30">responderunt et dixerunt ei si non esset hic malefactor non
            tibi tradidissemus eum</p>
          <p xml:id="io18_31" n="31">dixit ergo eis Pilatus accipite eum vos et secundum legem
            vestram iudicate eum dixerunt ergo ei Iudaei nobis non licet interficere quemquam</p>
          <p xml:id="io18_32" n="32">ut sermo Iesu impleretur quem dixit significans qua esset morte
            moriturus</p>
          <p xml:id="io18_33" n="33">introivit ergo iterum in praetorium Pilatus et vocavit Iesum et
            dixit ei tu es rex Iudaeorum</p>
          <p xml:id="io18_34" n="34">et respondit Iesus a temet ipso hoc dicis an alii tibi dixerunt
            de me</p>
          <p xml:id="io18_35" n="35">respondit Pilatus numquid ego Iudaeus sum gens tua et
            pontifices tradiderunt te mihi quid fecisti</p>
          <p xml:id="io18_36" n="36">respondit Iesus regnum meum non est de mundo hoc si ex hoc
            mundo esset regnum meum ministri mei decertarent ut non traderer Iudaeis nunc autem meum
            regnum non est hinc</p>
          <p xml:id="io18_37" n="37">dixit itaque ei Pilatus ergo rex es tu respondit Iesus tu dicis
            quia rex sum ego ego in hoc natus sum et ad hoc veni in mundum ut testimonium perhibeam
            veritati omnis qui est ex veritate audit meam vocem</p>
          <p xml:id="io18_38" n="38">dicit ei Pilatus quid est veritas et cum hoc dixisset iterum
            exivit ad Iudaeos et dicit eis ego nullam invenio in eo causam</p>
          <p xml:id="io18_39" n="39">est autem consuetudo vobis ut unum dimittam vobis in pascha
            vultis ergo dimittam vobis regem Iudaeorum</p>
          <p xml:id="io18_40" n="40">clamaverunt rursum omnes dicentes non hunc sed Barabban erat
            autem Barabbas latro</p>
        </div>
        <div xml:id="bible-io19" n="19">
          <head>Caput 19</head>
          <p xml:id="io19_1" n="1">tunc ergo adprehendit Pilatus Iesum et flagellavit</p>
          <p xml:id="io19_2" n="2">et milites plectentes coronam de spinis inposuerunt capiti eius
            et veste purpurea circumdederunt eum</p>
          <p xml:id="io19_3" n="3">et veniebant ad eum et dicebant have rex Iudaeorum et dabant ei
            alapas</p>
          <p xml:id="io19_4" n="4">exiit iterum Pilatus foras et dicit eis ecce adduco vobis eum
            foras</p>
          <p xml:id="io19_5" n="5">ut cognoscatis quia in eo nullam causam invenio et purpureum
            vestimentum et dicit eis ecce homo</p>
          <p xml:id="io19_6" n="6">cum ergo vidissent eum pontifices et ministri clamabant dicentes
            crucifige crucifige dicit eis Pilatus accipite eum vos et crucifigite ego enim non
            invenio in eo causam</p>
          <p xml:id="io19_7" n="7">responderunt ei Iudaei nos legem habemus et secundum legem debet
            mori quia Filium Dei se fecit</p>
          <p xml:id="io19_8" n="8">cum ergo audisset Pilatus hunc sermonem magis timuit</p>
          <p xml:id="io19_9" n="9">et ingressus est praetorium iterum et dicit ad Iesum unde es tu
            Iesus autem responsum non dedit ei</p>
          <p xml:id="io19_10" n="10">dicit ergo ei Pilatus mihi non loqueris nescis quia potestatem
            habeo crucifigere te et potestatem habeo dimittere te</p>
          <p xml:id="io19_11" n="11">respondit Iesus non haberes potestatem adversum me ullam nisi
            tibi esset datum desuper propterea qui tradidit me tibi maius peccatum habet</p>
          <p xml:id="io19_12" n="12">exinde quaerebat Pilatus dimittere eum Iudaei autem clamabant
            dicentes si hunc dimittis non es amicus Caesaris omnis qui se regem facit contradicit
            Caesari</p>
          <p xml:id="io19_13" n="13">Pilatus ergo cum audisset hos sermones adduxit foras Iesum et
            sedit pro tribunali in locum qui dicitur Lithostrotus hebraice autem Gabbatha</p>
          <p xml:id="io19_14" n="14">erat autem parasceve paschae hora quasi sexta et dicit Iudaeis
            ecce rex vester</p>
          <p xml:id="io19_15" n="15">illi autem clamabant tolle tolle crucifige eum dixit eis
            Pilatus regem vestrum crucifigam responderunt pontifices non habemus regem nisi
            Caesarem</p>
          <p xml:id="io19_16" n="16">tunc ergo tradidit eis illum ut crucifigeretur susceperunt
            autem Iesum et eduxerunt</p>
          <p xml:id="io19_17" n="17">et baiulans sibi crucem exivit in eum qui dicitur Calvariae
            locum hebraice Golgotha</p>
          <p xml:id="io19_18" n="18">ubi eum crucifixerunt et cum eo alios duos hinc et hinc medium
            autem Iesum</p>
          <p xml:id="io19_19" n="19">scripsit autem et titulum Pilatus et posuit super crucem erat
            autem scriptum Iesus Nazarenus rex Iudaeorum</p>
          <p xml:id="io19_20" n="20">hunc ergo titulum multi legerunt Iudaeorum quia prope civitatem
            erat locus ubi crucifixus est Iesus et erat scriptum hebraice graece et latine</p>
          <p xml:id="io19_21" n="21">dicebant ergo Pilato pontifices Iudaeorum noli scribere rex
            Iudaeorum sed quia ipse dixit rex sum Iudaeorum</p>
          <p xml:id="io19_22" n="22">respondit Pilatus quod scripsi scripsi</p>
          <p xml:id="io19_23" n="23">milites ergo cum crucifixissent eum acceperunt vestimenta eius
            et fecerunt quattuor partes unicuique militi partem et tunicam erat autem tunica
            inconsutilis desuper contexta per totum</p>
          <p xml:id="io19_24" n="24">dixerunt ergo ad invicem non scindamus eam sed sortiamur de
            illa cuius sit ut scriptura impleatur dicens partiti sunt vestimenta mea sibi et in
            vestem meam miserunt sortem et milites quidem haec fecerunt</p>
          <p xml:id="io19_25" n="25">stabant autem iuxta crucem Iesu mater eius et soror matris eius
            Maria Cleopae et Maria Magdalene</p>
          <p xml:id="io19_26" n="26">cum vidisset ergo Iesus matrem et discipulum stantem quem
            diligebat dicit matri suae mulier ecce filius tuus</p>
          <p xml:id="io19_27" n="27">deinde dicit discipulo ecce mater tua et ex illa hora accepit
            eam discipulus in sua</p>
          <p xml:id="io19_28" n="28">postea sciens Iesus quia iam omnia consummata sunt ut
            consummaretur scriptura dicit sitio</p>
          <p xml:id="io19_29" n="29">vas ergo positum erat aceto plenum illi autem spongiam plenam
            aceto hysopo circumponentes obtulerunt ori eius</p>
          <p xml:id="io19_30" n="30">cum ergo accepisset Iesus acetum dixit consummatum est et
            inclinato capite tradidit spiritum</p>
          <p xml:id="io19_31" n="31">Iudaei ergo quoniam parasceve erat ut non remanerent in cruce
            corpora sabbato erat enim magnus dies ille sabbati rogaverunt Pilatum ut frangerentur
            eorum crura et tollerentur</p>
          <p xml:id="io19_32" n="32">venerunt ergo milites et primi quidem fregerunt crura et
            alterius qui crucifixus est cum eo</p>
          <p xml:id="io19_33" n="33">ad Iesum autem cum venissent ut viderunt eum iam mortuum non
            fregerunt eius crura</p>
          <p xml:id="io19_34" n="34">sed unus militum lancea latus eius aperuit et continuo exivit
            sanguis et aqua</p>
          <p xml:id="io19_35" n="35">et qui vidit testimonium perhibuit et verum est eius
            testimonium et ille scit quia vera dicit ut et vos credatis</p>
          <p xml:id="io19_36" n="36">facta sunt enim haec ut scriptura impleatur os non comminuetis
            ex eo</p>
          <p xml:id="io19_37" n="37">et iterum alia scriptura dicit videbunt in quem
            transfixerunt</p>
          <p xml:id="io19_38" n="38">post haec autem rogavit Pilatum Ioseph ab Arimathia eo quod
            esset discipulus Iesu occultus autem propter metum Iudaeorum ut tolleret corpus Iesu et
            permisit Pilatus venit ergo et tulit corpus Iesu</p>
          <p xml:id="io19_39" n="39">venit autem et Nicodemus qui venerat ad Iesum nocte primum
            ferens mixturam murrae et aloes quasi libras centum</p>
          <p xml:id="io19_40" n="40">acceperunt ergo corpus Iesu et ligaverunt eum linteis cum
            aromatibus sicut mos Iudaeis est sepelire</p>
          <p xml:id="io19_41" n="41">erat autem in loco ubi crucifixus est hortus et in horto
            monumentum novum in quo nondum quisquam positus erat</p>
          <p xml:id="io19_42" n="42">ibi ergo propter parasceven Iudaeorum quia iuxta erat
            monumentum posuerunt Iesum</p>
        </div>
        <div xml:id="bible-io20" n="20">
          <head>Caput 20</head>
          <p xml:id="io20_1" n="1">una autem sabbati Maria Magdalene venit mane cum adhuc tenebrae
            essent ad monumentum et videt lapidem sublatum a monumento</p>
          <p xml:id="io20_2" n="2">cucurrit ergo et venit ad Simonem Petrum et ad alium discipulum
            quem amabat Iesus et dicit eis tulerunt Dominum de monumento et nescimus ubi posuerunt
            eum</p>
          <p xml:id="io20_3" n="3">exiit ergo Petrus et ille alius discipulus et venerunt ad
            monumentum</p>
          <p xml:id="io20_4" n="4">currebant autem duo simul et ille alius discipulus praecucurrit
            citius Petro et venit primus ad monumentum</p>
          <p xml:id="io20_5" n="5">et cum se inclinasset videt posita linteamina non tamen
            introivit</p>
          <p xml:id="io20_6" n="6">venit ergo Simon Petrus sequens eum et introivit in monumentum et
            videt linteamina posita</p>
          <p xml:id="io20_7" n="7">et sudarium quod fuerat super caput eius non cum linteaminibus
            positum sed separatim involutum in unum locum</p>
          <p xml:id="io20_8" n="8">tunc ergo introivit et ille discipulus qui venerat primus ad
            monumentum et vidit et credidit</p>
          <p xml:id="io20_9" n="9">nondum enim sciebant scripturam quia oportet eum a mortuis
            resurgere</p>
          <p xml:id="io20_10" n="10">abierunt ergo iterum ad semet ipsos discipuli</p>
          <p xml:id="io20_11" n="11">Maria autem stabat ad monumentum foris plorans dum ergo fleret
            inclinavit se et prospexit in monumentum</p>
          <p xml:id="io20_12" n="12">et vidit duos angelos in albis sedentes unum ad caput et unum
            ad pedes ubi positum fuerat corpus Iesu</p>
          <p xml:id="io20_13" n="13">dicunt ei illi mulier quid ploras dicit eis quia tulerunt
            Dominum meum et nescio ubi posuerunt eum</p>
          <p xml:id="io20_14" n="14">haec cum dixisset conversa est retrorsum et videt Iesum stantem
            et non sciebat quia Iesus est</p>
          <p xml:id="io20_15" n="15">dicit ei Iesus mulier quid ploras quem quaeris illa existimans
            quia hortulanus esset dicit ei domine si tu sustulisti eum dicito mihi ubi posuisti eum
            et ego eum tollam</p>
          <p xml:id="io20_16" n="16">dicit ei Iesus Maria conversa illa dicit ei rabboni quod
            dicitur magister</p>
          <p xml:id="io20_17" n="17">dicit ei Iesus noli me tangere nondum enim ascendi ad Patrem
            meum vade autem ad fratres meos et dic eis ascendo ad Patrem meum et Patrem vestrum et
            Deum meum et Deum vestrum</p>
          <p xml:id="io20_18" n="18">venit Maria Magdalene adnuntians discipulis quia vidi Dominum
            et haec dixit mihi</p>
          <p xml:id="io20_19" n="19">cum esset ergo sero die illo una sabbatorum et fores essent
            clausae ubi erant discipuli propter metum Iudaeorum venit Iesus et stetit in medio et
            dicit eis pax vobis</p>
          <p xml:id="io20_20" n="20">et hoc cum dixisset ostendit eis manus et latus gavisi sunt
            ergo discipuli viso Domino</p>
          <p xml:id="io20_21" n="21">dixit ergo eis iterum pax vobis sicut misit me Pater et ego
            mitto vos</p>
          <p xml:id="io20_22" n="22">hoc cum dixisset insuflavit et dicit eis accipite Spiritum
            Sanctum</p>
          <p xml:id="io20_23" n="23">quorum remiseritis peccata remittuntur eis quorum retinueritis
            detenta sunt</p>
          <p xml:id="io20_24" n="24">Thomas autem unus ex duodecim qui dicitur Didymus non erat cum
            eis quando venit Iesus</p>
          <p xml:id="io20_25" n="25">dixerunt ergo ei alii discipuli vidimus Dominum ille autem
            dixit eis nisi videro in manibus eius figuram clavorum et mittam digitum meum in locum
            clavorum et mittam manum meam in latus eius non credam</p>
          <p xml:id="io20_26" n="26">et post dies octo iterum erant discipuli eius intus et Thomas
            cum eis venit Iesus ianuis clausis et stetit in medio et dixit pax vobis</p>
          <p xml:id="io20_27" n="27">deinde dicit Thomae infer digitum tuum huc et vide manus meas
            et adfer manum tuam et mitte in latus meum et noli esse incredulus sed fidelis</p>
          <p xml:id="io20_28" n="28">respondit Thomas et dixit ei Dominus meus et Deus meus</p>
          <p xml:id="io20_29" n="29">dicit ei Iesus quia vidisti me credidisti beati qui non
            viderunt et crediderunt</p>
          <p xml:id="io20_30" n="30">multa quidem et alia signa fecit Iesus in conspectu
            discipulorum suorum quae non sunt scripta in libro hoc</p>
          <p xml:id="io20_31" n="31">haec autem scripta sunt ut credatis quia Iesus est Christus
            Filius Dei et ut credentes vitam habeatis in nomine eius</p>
        </div>
        <div xml:id="bible-io21" n="21">
          <head>Caput 21</head>
          <p xml:id="io21_1" n="1">postea manifestavit se iterum Iesus ad mare Tiberiadis
            manifestavit autem sic</p>
          <p xml:id="io21_2" n="2">erant simul Simon Petrus et Thomas qui dicitur Didymus et
            Nathanahel qui erat a Cana Galilaeae et filii Zebedaei et alii ex discipulis eius
            duo</p>
          <p xml:id="io21_3" n="3">dicit eis Simon Petrus vado piscari dicunt ei venimus et nos
            tecum et exierunt et ascenderunt in navem et illa nocte nihil prendiderunt</p>
          <p xml:id="io21_4" n="4">mane autem iam facto stetit Iesus in litore non tamen cognoverunt
            discipuli quia Iesus est</p>
          <p xml:id="io21_5" n="5">dicit ergo eis Iesus pueri numquid pulmentarium habetis
            responderunt ei non</p>
          <p xml:id="io21_6" n="6">dixit eis mittite in dexteram navigii rete et invenietis miserunt
            ergo et iam non valebant illud trahere a multitudine piscium</p>
          <p xml:id="io21_7" n="7">dicit ergo discipulus ille quem diligebat Iesus Petro Dominus est
            Simon Petrus cum audisset quia Dominus est tunicam succinxit se erat enim nudus et misit
            se in mare</p>
          <p xml:id="io21_8" n="8">alii autem discipuli navigio venerunt non enim longe erant a
            terra sed quasi a cubitis ducentis trahentes rete piscium</p>
          <p xml:id="io21_9" n="9">ut ergo descenderunt in terram viderunt prunas positas et piscem
            superpositum et panem</p>
          <p xml:id="io21_10" n="10">dicit eis Iesus adferte de piscibus quos prendidistis nunc</p>
          <p xml:id="io21_11" n="11">ascendit Simon Petrus et traxit rete in terram plenum magnis
            piscibus centum quinquaginta tribus et cum tanti essent non est scissum rete</p>
          <p xml:id="io21_12" n="12">dicit eis Iesus venite prandete et nemo audebat discentium
            interrogare eum tu quis es scientes quia Dominus esset</p>
          <p xml:id="io21_13" n="13">et venit Iesus et accepit panem et dat eis et piscem
            similiter</p>
          <p xml:id="io21_14" n="14">hoc iam tertio manifestatus est Iesus discipulis cum
            surrexisset a mortuis</p>
          <p xml:id="io21_15" n="15">cum ergo prandissent dicit Simoni Petro Iesus Simon Iohannis
            diligis me plus his dicit ei etiam Domine tu scis quia amo te dicit ei pasce agnos
            meos</p>
          <p xml:id="io21_16" n="16">dicit ei iterum Simon Iohannis diligis me ait illi etiam Domine
            tu scis quia amo te dicit ei pasce agnos meos</p>
          <p xml:id="io21_17" n="17">dicit ei tertio Simon Iohannis amas me contristatus est Petrus
            quia dixit ei tertio amas me et dicit ei Domine tu omnia scis tu scis quia amo te dicit
            ei pasce oves meas</p>
          <p xml:id="io21_18" n="18">amen amen dico tibi cum esses iunior cingebas te et ambulabas
            ubi volebas cum autem senueris extendes manus tuas et alius te cinget et ducet quo non
            vis</p>
          <p xml:id="io21_19" n="19">hoc autem dixit significans qua morte clarificaturus esset Deum
            et hoc cum dixisset dicit ei sequere me</p>
          <p xml:id="io21_20" n="20">conversus Petrus vidit illum discipulum quem diligebat Iesus
            sequentem qui et recubuit in cena super pectus eius et dixit Domine quis est qui tradit
            te</p>
          <p xml:id="io21_21" n="21">hunc ergo cum vidisset Petrus dicit Iesu Domine hic autem
            quid</p>
          <p xml:id="io21_22" n="22">dicit ei Iesus si sic eum volo manere donec veniam quid ad te
            tu me sequere</p>
          <p xml:id="io21_23" n="23">exivit ergo sermo iste in fratres quia discipulus ille non
            moritur et non dixit ei Iesus non moritur sed si sic eum volo manere donec venio quid ad
            te</p>
          <p xml:id="io21_24" n="24">hic est discipulus qui testimonium perhibet de his et scripsit
            haec et scimus quia verum est testimonium eius</p>
          <p xml:id="io21_25" n="25">sunt autem et alia multa quae fecit Iesus quae si scribantur
            per singula nec ipsum arbitror mundum capere eos qui scribendi sunt libros amen</p>
        </div>
      </div>
    </body>
  </text>
</TEI>
