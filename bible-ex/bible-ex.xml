<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>2 Mose</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-ex">
        <div xml:id="bible-ex1" n="1">
          <head>Caput 1</head>
          <p xml:id="ex1_1" n="1">haec sunt nomina filiorum Israhel qui ingressi sunt Aegyptum cum
            Iacob singuli cum domibus suis introierunt</p>
          <p xml:id="ex1_2" n="2">Ruben Symeon Levi Iuda</p>
          <p xml:id="ex1_3" n="3">Isachar Zabulon et Beniamin</p>
          <p xml:id="ex1_4" n="4">Dan et Nepthalim Gad et Aser</p>
          <p xml:id="ex1_5" n="5">erant igitur omnes animae eorum qui egressi sunt de femore Iacob
            septuaginta Ioseph autem in Aegypto erat</p>
          <p xml:id="ex1_6" n="6">quo mortuo et universis fratribus eius omnique cognatione illa</p>
          <p xml:id="ex1_7" n="7">filii Israhel creverunt et quasi germinantes multiplicati sunt ac
            roborati nimis impleverunt terram</p>
          <p xml:id="ex1_8" n="8">surrexit interea rex novus super Aegyptum qui ignorabat Ioseph</p>
          <p xml:id="ex1_9" n="9">et ait ad populum suum ecce populus filiorum Israhel multus et
            fortior nobis</p>
          <p xml:id="ex1_10" n="10">venite sapienter opprimamus eum ne forte multiplicetur et si
            ingruerit contra nos bellum addatur inimicis nostris expugnatisque nobis egrediatur e
            terra</p>
          <p xml:id="ex1_11" n="11">praeposuit itaque eis magistros operum ut adfligerent eos
            oneribus aedificaveruntque urbes tabernaculorum Pharaoni Phiton et Ramesses</p>
          <p xml:id="ex1_12" n="12">quantoque opprimebant eos tanto magis multiplicabantur et
            crescebant</p>
          <p xml:id="ex1_13" n="13">oderantque filios Israhel Aegyptii et adfligebant inludentes
            eis</p>
          <p xml:id="ex1_14" n="14">atque ad amaritudinem perducebant vitam eorum operibus duris
            luti et lateris omnique famulatu quo in terrae operibus premebantur</p>
          <p xml:id="ex1_15" n="15">dixit autem rex Aegypti obsetricibus Hebraeorum quarum una
            vocabatur Sephra altera Phua</p>
          <p xml:id="ex1_16" n="16">praecipiens eis quando obsetricabitis Hebraeas et partus tempus
            advenerit si masculus fuerit interficite illum si femina reservate</p>
          <p xml:id="ex1_17" n="17">timuerunt autem obsetrices Deum et non fecerunt iuxta praeceptum
            regis Aegypti sed conservabant mares</p>
          <p xml:id="ex1_18" n="18">quibus ad se accersitis rex ait quidnam est hoc quod facere
            voluistis ut pueros servaretis</p>
          <p xml:id="ex1_19" n="19">quae responderunt non sunt hebraeae sicut aegyptiae mulieres
            ipsae enim obsetricandi habent scientiam et priusquam veniamus ad eas pariunt</p>
          <p xml:id="ex1_20" n="20">bene ergo fecit Deus obsetricibus et crevit populus
            confortatusque est nimis</p>
          <p xml:id="ex1_21" n="21">et quia timuerant obsetrices Deum aedificavit illis domos</p>
          <p xml:id="ex1_22" n="22">praecepit autem Pharao omni populo suo dicens quicquid masculini
            sexus natum fuerit in flumen proicite quicquid feminei reservate</p>
        </div>
        <div xml:id="bible-ex2" n="2">
          <head>Caput 2</head>
          <p xml:id="ex2_1" n="1">egressus est post haec vir de domo Levi accepta uxore stirpis
            suae</p>
          <p xml:id="ex2_2" n="2">quae concepit et peperit filium et videns eum elegantem abscondit
            tribus mensibus</p>
          <p xml:id="ex2_3" n="3">cumque iam celare non posset sumpsit fiscellam scirpeam et linivit
            eam bitumine ac pice posuitque intus infantulum et exposuit eum in carecto ripae
            fluminis</p>
          <p xml:id="ex2_4" n="4">stante procul sorore eius et considerante eventum rei</p>
          <p xml:id="ex2_5" n="5">ecce autem descendebat filia Pharaonis ut lavaretur in flumine et
            puellae eius gradiebantur per crepidinem alvei quae cum vidisset fiscellam in papyrione
            misit unam e famulis suis et adlatam</p>
          <p xml:id="ex2_6" n="6">aperiens cernensque in ea parvulum vagientem miserta eius ait de
            infantibus Hebraeorum est</p>
          <p xml:id="ex2_7" n="7">cui soror pueri vis inquit ut vadam et vocem tibi hebraeam
            mulierem quae nutrire possit infantulum</p>
          <p xml:id="ex2_8" n="8">respondit vade perrexit puella et vocavit matrem eius</p>
          <p xml:id="ex2_9" n="9">ad quam locuta filia Pharaonis accipe ait puerum istum et nutri
            mihi ego tibi dabo mercedem tuam suscepit mulier et nutrivit puerum adultumque tradidit
            filiae Pharaonis</p>
          <p xml:id="ex2_10" n="10">quem illa adoptavit in locum filii vocavitque nomen eius Mosi
            dicens quia de aqua tuli eum</p>
          <p xml:id="ex2_11" n="11">in diebus illis postquam creverat Moses egressus ad fratres suos
            vidit adflictionem eorum et virum aegyptium percutientem quendam de Hebraeis fratribus
            suis</p>
          <p xml:id="ex2_12" n="12">cumque circumspexisset huc atque illuc et nullum adesse vidisset
            percussum Aegyptium abscondit sabulo</p>
          <p xml:id="ex2_13" n="13">et egressus die altero conspexit duos Hebraeos rixantes dixitque
            ei qui faciebat iniuriam quare percutis proximum tuum</p>
          <p xml:id="ex2_14" n="14">qui respondit quis constituit te principem et iudicem super nos
            num occidere me tu dicis sicut occidisti Aegyptium timuit Moses et ait quomodo palam
            factum est verbum istud</p>
          <p xml:id="ex2_15" n="15">audivitque Pharao sermonem hunc et quaerebat occidere Mosen qui
            fugiens de conspectu eius moratus est in terra Madian et sedit iuxta puteum</p>
          <p xml:id="ex2_16" n="16">erant sacerdoti Madian septem filiae quae venerunt ad hauriendas
            aquas et impletis canalibus adaquare cupiebant greges patris sui</p>
          <p xml:id="ex2_17" n="17">supervenere pastores et eiecerunt eas surrexitque Moses et
            defensis puellis adaquavit oves earum</p>
          <p xml:id="ex2_18" n="18">quae cum revertissent ad Raguhel patrem suum dixit ad eas cur
            velocius venistis solito</p>
          <p xml:id="ex2_19" n="19">responderunt vir aegyptius liberavit nos de manu pastorum
            insuper et hausit aquam nobiscum potumque dedit ovibus</p>
          <p xml:id="ex2_20" n="20">at ille ubi est inquit quare dimisistis hominem vocate eum ut
            comedat panem</p>
          <p xml:id="ex2_21" n="21">iuravit ergo Moses quod habitaret cum eo accepitque Sefforam
            filiam eius</p>
          <p xml:id="ex2_22" n="22">quae peperit filium quem vocavit Gersam dicens advena fui in
            terra aliena</p>
          <p xml:id="ex2_23" n="23">post multum temporis mortuus est rex Aegypti et ingemescentes
            filii Israhel propter opera vociferati sunt ascenditque clamor eorum ad Deum ab
            operibus</p>
          <p xml:id="ex2_24" n="24">et audivit gemitum eorum ac recordatus foederis quod pepigerat
            cum Abraham et Isaac et Iacob</p>
          <p xml:id="ex2_25" n="25">respexit filios Israhel et cognovit eos</p>
        </div>
        <div xml:id="bible-ex3" n="3">
          <head>Caput 3</head>
          <p xml:id="ex3_1" n="1">Moses autem pascebat oves Iethro cognati sui sacerdotis Madian
            cumque minasset gregem ad interiora deserti venit ad montem Dei Horeb</p>
          <p xml:id="ex3_2" n="2">apparuitque ei Dominus in flamma ignis de medio rubi et videbat
            quod rubus arderet et non conbureretur</p>
          <p xml:id="ex3_3" n="3">dixit ergo Moses vadam et videbo visionem hanc magnam quare non
            conburatur rubus</p>
          <p xml:id="ex3_4" n="4">cernens autem Dominus quod pergeret ad videndum vocavit eum de
            medio rubi et ait Moses Moses qui respondit adsum</p>
          <p xml:id="ex3_5" n="5">at ille ne adpropies inquit huc solve calciamentum de pedibus tuis
            locus enim in quo stas terra sancta est</p>
          <p xml:id="ex3_6" n="6">et ait ego sum Deus patris tui Deus Abraham Deus Isaac Deus Iacob
            abscondit Moses faciem suam non enim audebat aspicere contra Deum</p>
          <p xml:id="ex3_7" n="7">cui ait Dominus vidi adflictionem populi mei in Aegypto et
            clamorem eius audivi propter duritiam eorum qui praesunt operibus</p>
          <p xml:id="ex3_8" n="8">et sciens dolorem eius descendi ut liberarem eum de manibus
            Aegyptiorum et educerem de terra illa in terram bonam et spatiosam in terram quae fluit
            lacte et melle ad loca Chananei et Hetthei et Amorrei Ferezei et Evei et Iebusei</p>
          <p xml:id="ex3_9" n="9">clamor ergo filiorum Israhel venit ad me vidique adflictionem
            eorum qua ab Aegyptiis opprimuntur</p>
          <p xml:id="ex3_10" n="10">sed veni mittam te ad Pharaonem ut educas populum meum filios
            Israhel de Aegypto</p>
          <p xml:id="ex3_11" n="11">dixit Moses ad Deum quis ego sum ut vadam ad Pharaonem et educam
            filios Israhel de Aegypto</p>
          <p xml:id="ex3_12" n="12">qui dixit ei ero tecum et hoc habebis signum quod miserim te cum
            eduxeris populum de Aegypto immolabis Deo super montem istum</p>
          <p xml:id="ex3_13" n="13">ait Moses ad Deum ecce ego vadam ad filios Israhel et dicam eis
            Deus patrum vestrorum misit me ad vos si dixerint mihi quod est nomen eius quid dicam
            eis</p>
          <p xml:id="ex3_14" n="14">dixit Deus ad Mosen ego sum qui sum ait sic dices filiis Israhel
            qui est misit me ad vos</p>
          <p xml:id="ex3_15" n="15">dixitque iterum Deus ad Mosen haec dices filiis Israhel Dominus
            Deus patrum vestrorum Deus Abraham Deus Isaac et Deus Iacob misit me ad vos hoc nomen
            mihi est in aeternum et hoc memoriale meum in generationem et generatione</p>
          <p xml:id="ex3_16" n="16">vade congrega seniores Israhel et dices ad eos Dominus Deus
            patrum vestrorum apparuit mihi Deus Abraham et Deus Isaac et Deus Iacob dicens visitans
            visitavi vos et omnia quae acciderunt vobis in Aegypto</p>
          <p xml:id="ex3_17" n="17">et dixi ut educam vos de adflictione Aegypti in terram Chananei
            et Hetthei et Amorrei Ferezei et Evei et Iebusei ad terram fluentem lacte et melle</p>
          <p xml:id="ex3_18" n="18">et audient vocem tuam ingredierisque tu et seniores Israhel ad
            regem Aegypti et dices ad eum Dominus Deus Hebraeorum vocavit nos ibimus viam trium
            dierum per solitudinem ut immolemus Domino Deo nostro</p>
          <p xml:id="ex3_19" n="19">sed ego scio quod non dimittet vos rex Aegypti ut eatis nisi per
            manum validam</p>
          <p xml:id="ex3_20" n="20">extendam enim manum meam et percutiam Aegyptum in cunctis
            mirabilibus meis quae facturus sum in medio eorum post haec dimittet vos</p>
          <p xml:id="ex3_21" n="21">daboque gratiam populo huic coram Aegyptiis et cum egrediemini
            non exibitis vacui</p>
          <p xml:id="ex3_22" n="22">sed postulabit mulier a vicina sua et ab hospita vasa argentea
            et aurea ac vestes ponetisque eas super filios et filias vestras et spoliabitis
            Aegyptum</p>
        </div>
        <div xml:id="bible-ex4" n="4">
          <head>Caput 4</head>
          <p xml:id="ex4_1" n="1">respondens Moses ait non credent mihi neque audient vocem meam sed
            dicent non apparuit tibi Dominus</p>
          <p xml:id="ex4_2" n="2">dixit ergo ad eum quid est hoc quod tenes in manu tua respondit
            virga</p>
          <p xml:id="ex4_3" n="3">ait proice eam in terram proiecit et versa est in colubrum ita ut
            fugeret Moses</p>
          <p xml:id="ex4_4" n="4">dixitque Dominus extende manum tuam et adprehende caudam eius
            extendit et tenuit versaque est in virgam</p>
          <p xml:id="ex4_5" n="5">ut credant inquit quod apparuerit tibi Dominus Deus patrum tuorum
            Deus Abraham Deus Isaac Deus Iacob</p>
          <p xml:id="ex4_6" n="6">dixitque Dominus rursum mitte manum in sinum tuum quam cum
            misisset in sinum protulit leprosam instar nivis</p>
          <p xml:id="ex4_7" n="7">retrahe ait manum in sinum tuum retraxit et protulit iterum et
            erat similis carni reliquae</p>
          <p xml:id="ex4_8" n="8">si non crediderint inquit tibi neque audierint sermonem signi
            prioris credent verbo signi sequentis</p>
          <p xml:id="ex4_9" n="9">quod si nec duobus quidem his signis crediderint neque audierint
            vocem tuam sume aquam fluminis et effunde eam super aridam et quicquid hauseris de
            fluvio vertetur in sanguinem</p>
          <p xml:id="ex4_10" n="10">ait Moses obsecro Domine non sum eloquens ab heri et nudius
            tertius et ex quo locutus es ad servum tuum inpeditioris et tardioris linguae sum</p>
          <p xml:id="ex4_11" n="11">dixit Dominus ad eum quis fecit os hominis aut quis fabricatus
            est mutum et surdum videntem et caecum nonne ego</p>
          <p xml:id="ex4_12" n="12">perge igitur et ego ero in ore tuo doceboque te quid
            loquaris</p>
          <p xml:id="ex4_13" n="13">at ille obsecro inquit Domine mitte quem missurus es</p>
          <p xml:id="ex4_14" n="14">iratus Dominus in Mosen ait Aaron frater tuus Levites scio quod
            eloquens sit ecce ipse egreditur in occursum tuum vidensque te laetabitur corde</p>
          <p xml:id="ex4_15" n="15">loquere ad eum et pone verba mea in ore eius ego ero in ore tuo
            et in ore illius et ostendam vobis quid agere debeatis</p>
          <p xml:id="ex4_16" n="16">ipse loquetur pro te ad populum et erit os tuum tu autem eris ei
            in his quae ad Deum pertinent</p>
          <p xml:id="ex4_17" n="17">virgam quoque hanc sume in manu tua in qua facturus es signa</p>
          <p xml:id="ex4_18" n="18">abiit Moses et reversus est ad Iethro cognatum suum dixitque ei
            vadam et revertar ad fratres meos in Aegyptum ut videam si adhuc vivunt cui ait Iethro
            vade in pace</p>
          <p xml:id="ex4_19" n="19">dixit ergo Dominus ad Mosen in Madian vade revertere in Aegyptum
            mortui sunt omnes qui quaerebant animam tuam</p>
          <p xml:id="ex4_20" n="20">tulit Moses uxorem et filios suos et inposuit eos super asinum
            reversusque est in Aegyptum portans virgam Dei in manu sua</p>
          <p xml:id="ex4_21" n="21">dixitque ei Dominus revertenti in Aegyptum vide ut omnia ostenta
            quae posui in manu tua facias coram Pharaone ego indurabo cor eius et non dimittet
            populum</p>
          <p xml:id="ex4_22" n="22">dicesque ad eum haec dicit Dominus filius meus primogenitus meus
            Israhel</p>
          <p xml:id="ex4_23" n="23">dixi tibi dimitte filium meum ut serviat mihi et noluisti
            dimittere eum ecce ego interficiam filium tuum primogenitum</p>
          <p xml:id="ex4_24" n="24">cumque esset in itinere in diversorio occurrit ei Dominus et
            volebat occidere eum</p>
          <p xml:id="ex4_25" n="25">tulit ilico Seffora acutissimam petram et circumcidit praeputium
            filii sui tetigitque pedes eius et ait sponsus sanguinum tu mihi es</p>
          <p xml:id="ex4_26" n="26">et dimisit eum postquam dixerat sponsus sanguinum ob
            circumcisionem</p>
          <p xml:id="ex4_27" n="27">dixit autem Dominus ad Aaron vade in occursum Mosi in deserto
            qui perrexit ei obviam in montem Dei et osculatus est eum</p>
          <p xml:id="ex4_28" n="28">narravitque Moses Aaron omnia verba Domini quibus miserat eum et
            signa quae mandaverat</p>
          <p xml:id="ex4_29" n="29">veneruntque simul et congregaverunt cunctos seniores filiorum
            Israhel</p>
          <p xml:id="ex4_30" n="30">locutusque est Aaron omnia verba quae dixerat Dominus ad Mosen
            et fecit signa coram populo</p>
          <p xml:id="ex4_31" n="31">et credidit populus audieruntque quod visitasset Dominus filios
            Israhel et quod respexisset adflictionem eorum et proni adoraverunt</p>
        </div>
        <div xml:id="bible-ex5" n="5">
          <head>Caput 5</head>
          <p xml:id="ex5_1" n="1">post haec ingressi sunt Moses et Aaron et dixerunt Pharaoni haec
            dicit Dominus Deus Israhel dimitte populum meum ut sacrificet mihi in deserto</p>
          <p xml:id="ex5_2" n="2">at ille respondit quis est Dominus ut audiam vocem eius et
            dimittam Israhel nescio Dominum et Israhel non dimittam</p>
          <p xml:id="ex5_3" n="3">dixerunt Deus Hebraeorum vocavit nos ut eamus viam trium dierum in
            solitudinem et sacrificemus Domino Deo nostro ne forte accidat nobis pestis aut
            gladius</p>
          <p xml:id="ex5_4" n="4">ait ad eos rex Aegypti quare Moses et Aaron sollicitatis populum
            ab operibus suis ite ad onera vestra</p>
          <p xml:id="ex5_5" n="5">dixitque Pharao multus est populus terrae videtis quod turba
            succreverit quanto magis si dederitis eis requiem ab operibus</p>
          <p xml:id="ex5_6" n="6">praecepit ergo in die illo praefectis operum et exactoribus populi
            dicens</p>
          <p xml:id="ex5_7" n="7">nequaquam ultra dabitis paleas populo ad conficiendos lateres
            sicut prius sed ipsi vadant et colligant stipulam</p>
          <p xml:id="ex5_8" n="8">et mensuram laterum quos prius faciebant inponetis super eos nec
            minuetis quicquam vacant enim et idcirco vociferantur dicentes eamus et sacrificemus Deo
            nostro</p>
          <p xml:id="ex5_9" n="9">opprimantur operibus et expleant ea ut non adquiescant verbis
            mendacibus</p>
          <p xml:id="ex5_10" n="10">igitur egressi praefecti operum et exactores ad populum dixerunt
            sic dicit Pharao non do vobis paleas</p>
          <p xml:id="ex5_11" n="11">ite et colligite sicubi invenire potueritis nec minuetur
            quicquam de opere vestro</p>
          <p xml:id="ex5_12" n="12">dispersusque est populus per omnem terram Aegypti ad colligendas
            paleas</p>
          <p xml:id="ex5_13" n="13">praefecti quoque operum instabant dicentes conplete opus vestrum
            cotidie ut prius facere solebatis quando dabantur vobis paleae</p>
          <p xml:id="ex5_14" n="14">flagellatique sunt qui praeerant operibus filiorum Israhel ab
            exactoribus Pharaonis dicentibus quare non impletis mensuram laterum sicut prius nec
            heri nec hodie</p>
          <p xml:id="ex5_15" n="15">veneruntque praepositi filiorum Israhel et vociferati sunt ad
            Pharaonem dicentes cur ita agis contra servos tuos</p>
          <p xml:id="ex5_16" n="16">paleae non dantur nobis et lateres similiter imperantur en
            famuli tui flagellis caedimur et iniuste agitur contra populum tuum</p>
          <p xml:id="ex5_17" n="17">qui ait vacatis otio et idcirco dicitis eamus et sacrificemus
            Domino</p>
          <p xml:id="ex5_18" n="18">ite ergo et operamini paleae non dabuntur vobis et reddetis
            consuetum numerum laterum</p>
          <p xml:id="ex5_19" n="19">videbantque se praepositi filiorum Israhel in malo eo quod
            diceretur eis non minuetur quicquam de lateribus per singulos dies</p>
          <p xml:id="ex5_20" n="20">occurreruntque Mosi et Aaron qui stabant ex adverso egredientes
            a Pharaone</p>
          <p xml:id="ex5_21" n="21">et dixerunt ad eos videat Dominus et iudicet quoniam fetere
            fecistis odorem nostrum coram Pharao et servis eius et praebuistis ei gladium ut
            occideret nos</p>
          <p xml:id="ex5_22" n="22">reversusque Moses ad Dominum ait Domine cur adflixisti populum
            istum quare misisti me</p>
          <p xml:id="ex5_23" n="23">ex eo enim quo ingressus sum ad Pharaonem ut loquerer nomine tuo
            adflixit populum tuum et non liberasti eos</p>
        </div>
        <div xml:id="bible-ex6" n="6">
          <head>Caput 6</head>
          <p xml:id="ex6_1" n="1">dixit Dominus ad Mosen nunc videbis quae facturus sum Pharaoni per
            manum enim fortem dimittet eos et in manu robusta eiciet illos de terra sua</p>
          <p xml:id="ex6_2" n="2">locutusque est Dominus ad Mosen dicens ego Dominus</p>
          <p xml:id="ex6_3" n="3">qui apparui Abraham Isaac et Iacob in Deo omnipotente et nomen
            meum Adonai non indicavi eis</p>
          <p xml:id="ex6_4" n="4">pepigique cum eis foedus ut darem illis terram Chanaan terram
            peregrinationis eorum in qua fuerunt advenae</p>
          <p xml:id="ex6_5" n="5">ego audivi gemitum filiorum Israhel quo Aegyptii oppresserunt eos
            et recordatus sum pacti mei</p>
          <p xml:id="ex6_6" n="6">ideo dic filiis Israhel ego Dominus qui educam vos de ergastulo
            Aegyptiorum et eruam de servitute ac redimam in brachio excelso et iudiciis magnis</p>
          <p xml:id="ex6_7" n="7">et adsumam vos mihi in populum et ero vester Deus scietisque quod
            ego sim Dominus Deus vester qui eduxerim vos de ergastulo Aegyptiorum</p>
          <p xml:id="ex6_8" n="8">et induxerim in terram super quam levavi manum meam ut darem eam
            Abraham Isaac et Iacob daboque illam vobis possidendam ego Dominus</p>
          <p xml:id="ex6_9" n="9">narravit ergo Moses omnia filiis Israhel qui non adquieverunt ei
            propter angustiam spiritus et opus durissimum</p>
          <p xml:id="ex6_10" n="10">locutusque est Dominus ad Mosen dicens</p>
          <p xml:id="ex6_11" n="11">ingredere et loquere ad Pharao regem Aegypti ut dimittat filios
            Israhel de terra sua</p>
          <p xml:id="ex6_12" n="12">respondit Moses coram Domino ecce filii Israhel non me audiunt
            et quomodo audiet me Pharao praesertim cum sim incircumcisus labiis</p>
          <p xml:id="ex6_13" n="13">locutus est Dominus ad Mosen et Aaron et dedit mandatum ad
            filios Israhel et ad Pharao regem Aegypti ut educerent filios Israhel de terra
            Aegypti</p>
          <p xml:id="ex6_14" n="14">isti sunt principes domorum per familias suas filii Ruben
            primogeniti Israhelis Enoch et Phallu Aesrom et Charmi</p>
          <p xml:id="ex6_15" n="15">hae cognationes Ruben filii Symeon Iamuhel et Iamin et Aod
            Iachin et Soer et Saul filius Chananitidis hae progenies Symeon</p>
          <p xml:id="ex6_16" n="16">et haec nomina filiorum Levi per cognationes suas Gerson et
            Caath et Merari anni autem vitae Levi fuerunt centum triginta septem</p>
          <p xml:id="ex6_17" n="17">filii Gerson Lobeni et Semei per cognationes suas</p>
          <p xml:id="ex6_18" n="18">filii Caath Amram et Isuar et Hebron et Ozihel annique vitae
            Caath centum triginta tres</p>
          <p xml:id="ex6_19" n="19">filii Merari Mooli et Musi hae cognationes Levi per familias
            suas</p>
          <p xml:id="ex6_20" n="20">accepit autem Amram uxorem Iocabed patruelem suam quae peperit
            ei Aaron et Mosen fueruntque anni vitae Amram centum triginta septem</p>
          <p xml:id="ex6_21" n="21">filii quoque Isuar Core et Napheg et Zechri</p>
          <p xml:id="ex6_22" n="22">filii quoque Ozihel Misahel et Elsaphan et Sethri</p>
          <p xml:id="ex6_23" n="23">accepit autem Aaron uxorem Elisabe filiam Aminadab sororem
            Naasson quae peperit ei Nadab et Abiu et Eleazar et Ithamar</p>
          <p xml:id="ex6_24" n="24">filii quoque Core Asir et Helcana et Abiasab hae sunt
            cognationes Coritarum</p>
          <p xml:id="ex6_25" n="25">at vero Eleazar filius Aaron accepit uxorem de filiabus Phutihel
            quae peperit ei Finees hii sunt principes familiarum leviticarum per cognationes
            suas</p>
          <p xml:id="ex6_26" n="26">iste est Aaron et Moses quibus praecepit Dominus ut educerent
            filios Israhel de terra Aegypti per turmas suas</p>
          <p xml:id="ex6_27" n="27">hii sunt qui loquuntur ad Pharao regem Aegypti ut educant filios
            Israhel de Aegypto iste Moses et Aaron</p>
          <p xml:id="ex6_28" n="28">in die qua locutus est Dominus ad Mosen in terra Aegypti</p>
          <p xml:id="ex6_29" n="29">et locutus est Dominus ad Mosen dicens ego Dominus loquere ad
            Pharao regem Aegypti omnia quae ego loquor tibi</p>
          <p xml:id="ex6_30" n="30">et ait Moses coram Domino en incircumcisus labiis sum quomodo
            audiet me Pharao</p>
        </div>
        <div xml:id="bible-ex7" n="7">
          <head>Caput 7</head>
          <p xml:id="ex7_1" n="1">dixitque Dominus ad Mosen ecce constitui te Deum Pharaonis Aaron
            frater tuus erit propheta tuus</p>
          <p xml:id="ex7_2" n="2">tu loqueris omnia quae mando tibi ille loquetur ad Pharaonem ut
            dimittat filios Israhel de terra sua</p>
          <p xml:id="ex7_3" n="3">sed ego indurabo cor eius et multiplicabo signa et ostenta mea in
            terra Aegypti</p>
          <p xml:id="ex7_4" n="4">et non audiet vos inmittamque manum meam super Aegyptum et educam
            exercitum et populum meum filios Israhel de terra Aegypti per iudicia maxima</p>
          <p xml:id="ex7_5" n="5">et scient Aegyptii quod ego sim Dominus qui extenderim manum meam
            super Aegyptum et eduxerim filios Israhel de medio eorum</p>
          <p xml:id="ex7_6" n="6">fecit itaque Moses et Aaron sicut praeceperat Dominus ita
            egerunt</p>
          <p xml:id="ex7_7" n="7">erat autem Moses octoginta annorum et Aaron octoginta trium quando
            locuti sunt ad Pharaonem</p>
          <p xml:id="ex7_8" n="8">dixitque Dominus ad Mosen et Aaron</p>
          <p xml:id="ex7_9" n="9">cum dixerit vobis Pharao ostendite signa dices ad Aaron tolle
            virgam tuam et proice eam coram Pharao ac vertatur in colubrum</p>
          <p xml:id="ex7_10" n="10">ingressi itaque Moses et Aaron ad Pharaonem fecerunt sicut
            praeceperat Dominus tulitque Aaron virgam coram Pharao et servis eius quae versa est in
            colubrum</p>
          <p xml:id="ex7_11" n="11">vocavit autem Pharao sapientes et maleficos et fecerunt etiam
            ipsi per incantationes aegyptias et arcana quaedam similiter</p>
          <p xml:id="ex7_12" n="12">proieceruntque singuli virgas suas quae versae sunt in dracones
            sed devoravit virga Aaron virgas eorum</p>
          <p xml:id="ex7_13" n="13">induratumque est cor Pharaonis et non audivit eos sicut
            praeceperat Dominus</p>
          <p xml:id="ex7_14" n="14">dixit autem Dominus ad Mosen ingravatum est cor Pharaonis non
            vult dimittere populum</p>
          <p xml:id="ex7_15" n="15">vade ad eum mane ecce egredietur ad aquas et stabis in occursum
            eius super ripam fluminis et virgam quae conversa est in draconem tolles in manu tua</p>
          <p xml:id="ex7_16" n="16">dicesque ad eum Dominus Deus Hebraeorum misit me ad te dicens
            dimitte populum meum ut mihi sacrificet in deserto et usque ad praesens audire
            noluisti</p>
          <p xml:id="ex7_17" n="17">haec igitur dicit Dominus in hoc scies quod Dominus sim ecce
            percutiam virga quae in manu mea est aquam fluminis et vertetur in sanguinem</p>
          <p xml:id="ex7_18" n="18">pisces quoque qui sunt in fluvio morientur et conputrescent
            aquae et adfligentur Aegyptii bibentes aquam fluminis</p>
          <p xml:id="ex7_19" n="19">dixit quoque Dominus ad Mosen dic ad Aaron tolle virgam tuam et
            extende manum tuam super aquas Aegypti et super fluvios eorum et rivos ac paludes et
            omnes lacus aquarum ut vertantur in sanguinem et sit cruor in omni terra Aegypti tam in
            ligneis vasis quam in saxeis</p>
          <p xml:id="ex7_20" n="20">feceruntque ita Moses et Aaron sicut praeceperat Dominus et
            elevans virgam percussit aquam fluminis coram Pharao et servis eius quae versa est in
            sanguinem</p>
          <p xml:id="ex7_21" n="21">et pisces qui erant in flumine mortui sunt conputruitque fluvius
            et non poterant Aegyptii bibere aquam fluminis et fuit sanguis in tota terra Aegypti</p>
          <p xml:id="ex7_22" n="22">feceruntque similiter malefici Aegyptiorum incantationibus suis
            et induratum est cor Pharaonis nec audivit eos sicut praeceperat Dominus</p>
          <p xml:id="ex7_23" n="23">avertitque se et ingressus est domum suam nec adposuit cor etiam
            hac vice</p>
          <p xml:id="ex7_24" n="24">foderunt autem omnes Aegyptii per circuitum fluminis aquam ut
            biberent non enim poterant bibere de aqua fluminis</p>
          <p xml:id="ex7_25" n="25">impletique sunt septem dies postquam percussit Dominus
            fluvium</p>
        </div>
        <div xml:id="bible-ex8" n="8">
          <head>Caput 8</head>
          <p xml:id="ex8_1" n="1">dixitque Dominus ad Mosen ingredere ad Pharao et dices ad eum haec
            dicit Dominus dimitte populum meum ut sacrificet mihi</p>
          <p xml:id="ex8_2" n="2">sin autem nolueris dimittere ecce ego percutiam omnes terminos
            tuos ranis</p>
          <p xml:id="ex8_3" n="3">et ebulliet fluvius ranas quae ascendent et ingredientur domum
            tuam et cubiculum lectuli tui et super stratum tuum et in domos servorum tuorum et in
            populum tuum et in furnos tuos et in reliquias ciborum tuorum</p>
          <p xml:id="ex8_4" n="4">et ad te et ad populum tuum et ad omnes servos tuos intrabunt
            ranae</p>
          <p xml:id="ex8_5" n="5">dixitque Dominus ad Mosen dic Aaron extende manum tuam super
            fluvios et super rivos ac paludes et educ ranas super terram Aegypti</p>
          <p xml:id="ex8_6" n="6">extendit Aaron manum super aquas Aegypti et ascenderunt ranae
            operueruntque terram Aegypti</p>
          <p xml:id="ex8_7" n="7">fecerunt autem et malefici per incantationes suas similiter
            eduxeruntque ranas super terram Aegypti</p>
          <p xml:id="ex8_8" n="8">vocavit autem Pharao Mosen et Aaron et dixit orate Dominum ut
            auferat ranas a me et a populo meo et dimittam populum ut sacrificet Domino</p>
          <p xml:id="ex8_9" n="9">dixitque Moses Pharaoni constitue mihi quando deprecer pro te et
            pro servis tuis et pro populo tuo ut abigantur ranae a te et a domo tua et tantum in
            flumine remaneant</p>
          <p xml:id="ex8_10" n="10">qui respondit cras at ille iuxta verbum inquit tuum ut scias
            quoniam non est sicut Dominus Deus noster</p>
          <p xml:id="ex8_11" n="11">et recedent ranae a te et a domo tua et a servis tuis et a
            populo tuo tantum in flumine remanebunt</p>
          <p xml:id="ex8_12" n="12">egressique sunt Moses et Aaron a Pharaone et clamavit Moses ad
            Dominum pro sponsione ranarum quam condixerat Pharaoni</p>
          <p xml:id="ex8_13" n="13">fecitque Dominus iuxta verbum Mosi et mortuae sunt ranae de
            domibus et de villis et de agris</p>
          <p xml:id="ex8_14" n="14">congregaveruntque eas in inmensos aggeres et conputruit
            terra</p>
          <p xml:id="ex8_15" n="15">videns autem Pharao quod data esset requies ingravavit cor suum
            et non audivit eos sicut praeceperat Dominus</p>
          <p xml:id="ex8_16" n="16">dixitque Dominus ad Mosen loquere ad Aaron extende virgam tuam
            et percute pulverem terrae et sint scinifes in universa terra Aegypti</p>
          <p xml:id="ex8_17" n="17">feceruntque ita et extendit Aaron manu virgam tenens
            percussitque pulverem terrae et facti sunt scinifes in hominibus et in iumentis omnis
            pulvis terrae versus est in scinifes per totam terram Aegypti</p>
          <p xml:id="ex8_18" n="18">feceruntque similiter malefici incantationibus suis ut educerent
            scinifes et non potuerunt erantque scinifes tam in hominibus quam in iumentis</p>
          <p xml:id="ex8_19" n="19">et dixerunt malefici ad Pharao digitus Dei est induratumque est
            cor Pharaonis et non audivit eos sicut praeceperat Dominus</p>
          <p xml:id="ex8_20" n="20">dixit quoque Dominus ad Mosen consurge diluculo et sta coram
            Pharaone egreditur enim ad aquas et dices ad eum haec dicit Dominus dimitte populum meum
            ut sacrificet mihi</p>
          <p xml:id="ex8_21" n="21">quod si non dimiseris eum ecce ego inmittam in te et in servos
            tuos et in populum tuum et in domos tuas omne genus muscarum et implebuntur domus
            Aegyptiorum muscis diversi generis et in universa terra in qua fuerint</p>
          <p xml:id="ex8_22" n="22">faciamque mirabilem in die illa terram Gessen in qua populus
            meus est ut non sint ibi muscae et scias quoniam ego Dominus in medio terrae</p>
          <p xml:id="ex8_23" n="23">ponamque divisionem inter populum meum et populum tuum cras erit
            signum istud</p>
          <p xml:id="ex8_24" n="24">fecitque Dominus ita et venit musca gravissima in domos
            Pharaonis et servorum eius et in omnem terram Aegypti corruptaque est terra ab
            huiuscemodi muscis</p>
          <p xml:id="ex8_25" n="25">vocavit Pharao Mosen et Aaron et ait eis ite sacrificate Deo
            vestro in terra</p>
          <p xml:id="ex8_26" n="26">et ait Moses non potest ita fieri abominationes enim Aegyptiorum
            immolabimus Domino Deo nostro quod si mactaverimus ea quae colunt Aegyptii coram eis
            lapidibus nos obruent</p>
          <p xml:id="ex8_27" n="27">via trium dierum pergemus in solitudine et sacrificabimus Domino
            Deo nostro sicut praeceperit nobis</p>
          <p xml:id="ex8_28" n="28">dixitque Pharao ego dimittam vos ut sacrificetis Domino Deo
            vestro in deserto verumtamen longius ne abeatis rogate pro me</p>
          <p xml:id="ex8_29" n="29">et ait Moses egressus a te orabo Dominum et recedet musca a
            Pharaone et a servis et a populo eius cras verumtamen noli ultra fallere ut non dimittas
            populum sacrificare Domino</p>
          <p xml:id="ex8_30" n="30">egressusque Moses a Pharao oravit Dominum</p>
          <p xml:id="ex8_31" n="31">qui fecit iuxta verbum illius et abstulit muscas a Pharao et a
            servis et a populo eius non superfuit ne una quidem</p>
          <p xml:id="ex8_32" n="32">et ingravatum est cor Pharaonis ita ut ne hac quidem vice
            dimitteret populum</p>
        </div>
        <div xml:id="bible-ex9" n="9">
          <head>Caput 9</head>
          <p xml:id="ex9_1" n="1">dixit autem Dominus ad Mosen ingredere ad Pharaonem et loquere ad
            eum haec dicit Dominus Deus Hebraeorum dimitte populum meum ut sacrificet mihi</p>
          <p xml:id="ex9_2" n="2">quod si adhuc rennuis et retines eos</p>
          <p xml:id="ex9_3" n="3">ecce manus mea erit super agros tuos et super equos et asinos et
            camelos et boves et oves pestis valde gravis</p>
          <p xml:id="ex9_4" n="4">et faciet Dominus mirabile inter possessiones Israhel et
            possessiones Aegyptiorum ut nihil omnino intereat ex his quae pertinent ad filios
            Israhel</p>
          <p xml:id="ex9_5" n="5">constituitque Dominus tempus dicens cras faciet Dominus verbum
            istud in terra</p>
          <p xml:id="ex9_6" n="6">fecit ergo Dominus verbum hoc altero die mortuaque sunt omnia
            animantia Aegyptiorum de animalibus vero filiorum Israhel nihil omnino periit</p>
          <p xml:id="ex9_7" n="7">et misit Pharao ad videndum nec erat quicquam mortuum de his quae
            possidebat Israhel ingravatumque est cor Pharaonis et non dimisit populum</p>
          <p xml:id="ex9_8" n="8">et dixit Dominus ad Mosen et Aaron tollite plenas manus cineris de
            camino et spargat illud Moses in caelum coram Pharao</p>
          <p xml:id="ex9_9" n="9">sitque pulvis super omnem terram Aegypti erunt enim in hominibus
            et in iumentis vulnera et vesicae turgentes in universa terra Aegypti</p>
          <p xml:id="ex9_10" n="10">tuleruntque cinerem de camino et steterunt contra Pharao et
            sparsit illud Moses in caelum factaque sunt vulnera vesicarum turgentium in hominibus et
            in iumentis</p>
          <p xml:id="ex9_11" n="11">nec poterant malefici stare coram Mosen propter vulnera quae in
            illis erant et in omni terra Aegypti</p>
          <p xml:id="ex9_12" n="12">induravitque Dominus cor Pharaonis et non audivit eos sicut
            locutus est Dominus ad Mosen</p>
          <p xml:id="ex9_13" n="13">dixit quoque Dominus ad Mosen mane consurge et sta coram Pharao
            et dices ad eum haec dicit Dominus Deus Hebraeorum dimitte populum meum ut sacrificet
            mihi</p>
          <p xml:id="ex9_14" n="14">quia in hac vice mittam omnes plagas meas super cor tuum super
            servos tuos et super populum tuum ut scias quod non sit similis mei in omni terra</p>
          <p xml:id="ex9_15" n="15">nunc enim extendens manum percutiam te et populum tuum peste
            peribisque de terra</p>
          <p xml:id="ex9_16" n="16">idcirco autem posui te ut ostendam in te fortitudinem meam et
            narretur nomen meum in omni terra</p>
          <p xml:id="ex9_17" n="17">adhuc retines populum meum et non vis eum dimittere</p>
          <p xml:id="ex9_18" n="18">en pluam hac ipsa hora cras grandinem multam nimis qualis non
            fuit in Aegypto a die qua fundata est usque in praesens tempus</p>
          <p xml:id="ex9_19" n="19">mitte ergo iam nunc et congrega iumenta tua et omnia quae habes
            in agro homines enim et iumenta et universa quae inventa fuerint foris nec congregata de
            agris cecideritque super ea grando morientur</p>
          <p xml:id="ex9_20" n="20">qui timuit verbum Domini de servis Pharao fecit confugere servos
            suos et iumenta in domos</p>
          <p xml:id="ex9_21" n="21">qui autem neglexit sermonem Domini dimisit servos suos et
            iumenta in agris</p>
          <p xml:id="ex9_22" n="22">et dixit Dominus ad Mosen extende manum tuam in caelum ut fiat
            grando in universa terra Aegypti super homines et super iumenta et super omnem herbam
            agri in terra Aegypti</p>
          <p xml:id="ex9_23" n="23">extenditque Moses virgam in caelum et Dominus dedit tonitrua et
            grandinem ac discurrentia fulgura super terram pluitque Dominus grandinem super terram
            Aegypti</p>
          <p xml:id="ex9_24" n="24">et grando et ignis inmixta pariter ferebantur tantaeque fuit
            magnitudinis quanta ante numquam apparuit in universa terra Aegypti ex quo gens illa
            condita est</p>
          <p xml:id="ex9_25" n="25">et percussit grando in omni terra Aegypti cuncta quae fuerunt in
            agris ab homine usque ad iumentum cunctam herbam agri percussit grando et omne lignum
            regionis confregit</p>
          <p xml:id="ex9_26" n="26">tantum in terra Gessen ubi erant filii Israhel grando non
            cecidit</p>
          <p xml:id="ex9_27" n="27">misitque Pharao et vocavit Mosen et Aaron dicens ad eos peccavi
            etiam nunc Dominus iustus ego et populus meus impii</p>
          <p xml:id="ex9_28" n="28">orate Dominum et desinant tonitrua Dei et grando ut dimittam vos
            et nequaquam hic ultra maneatis</p>
          <p xml:id="ex9_29" n="29">ait Moses cum egressus fuero de urbe extendam palmas meas ad
            Dominum et cessabunt tonitrua et grando non erit ut scias quia Domini est terra</p>
          <p xml:id="ex9_30" n="30">novi autem quod et tu et servi tui necdum timeatis Dominum
            Deum</p>
          <p xml:id="ex9_31" n="31">linum ergo et hordeum laesum est eo quod hordeum esset virens et
            linum iam folliculos germinaret</p>
          <p xml:id="ex9_32" n="32">triticum autem et far non sunt laesa quia serotina erant</p>
          <p xml:id="ex9_33" n="33">egressusque Moses a Pharaone et ex urbe tetendit manus ad
            Dominum et cessaverunt tonitrua et grando nec ultra stillavit pluvia super terram</p>
          <p xml:id="ex9_34" n="34">videns autem Pharao quod cessasset pluvia et grando et tonitrua
            auxit peccatum</p>
          <p xml:id="ex9_35" n="35">et ingravatum est cor eius et servorum illius et induratum nimis
            nec dimisit filios Israhel sicut praeceperat Dominus per manum Mosi</p>
        </div>
        <div xml:id="bible-ex10" n="10">
          <head>Caput 10</head>
          <p xml:id="ex10_1" n="1">et dixit Dominus ad Mosen ingredere ad Pharao ego enim induravi
            cor eius et servorum illius ut faciam signa mea haec in eo</p>
          <p xml:id="ex10_2" n="2">et narres in auribus filii tui et nepotum tuorum quotiens
            contriverim Aegyptios et signa mea fecerim in eis et sciatis quia ego Dominus</p>
          <p xml:id="ex10_3" n="3">introierunt ergo Moses et Aaron ad Pharaonem et dixerunt ad eum
            haec dicit Dominus Deus Hebraeorum usquequo non vis subici mihi dimitte populum meum ut
            sacrificet mihi</p>
          <p xml:id="ex10_4" n="4">sin autem resistis et non vis dimittere eum ecce ego inducam cras
            lucustam in fines tuos</p>
          <p xml:id="ex10_5" n="5">quae operiat superficiem terrae nec quicquam eius appareat sed
            comedatur quod residuum fuit grandini conrodet enim omnia ligna quae germinant in
            agris</p>
          <p xml:id="ex10_6" n="6">et implebunt domos tuas et servorum tuorum et omnium Aegyptiorum
            quantam non viderunt patres tui et avi ex quo orti sunt super terram usque in praesentem
            diem avertitque se et egressus est a Pharaone</p>
          <p xml:id="ex10_7" n="7">dixerunt autem servi Pharaonis ad eum usquequo patiemur hoc
            scandalum dimitte homines ut sacrificent Domino Deo suo nonne vides quod perierit
            Aegyptus</p>
          <p xml:id="ex10_8" n="8">revocaveruntque Mosen et Aaron ad Pharaonem qui dixit eis ite
            sacrificate Domino Deo vestro quinam sunt qui ituri sunt</p>
          <p xml:id="ex10_9" n="9">ait Moses cum parvulis nostris et senibus pergemus cum filiis et
            filiabus cum ovibus et armentis est enim sollemnitas Domini nostri</p>
          <p xml:id="ex10_10" n="10">et respondit sic Dominus sit vobiscum quomodo ego dimittam vos
            et parvulos vestros cui dubium est quod pessime cogitetis</p>
          <p xml:id="ex10_11" n="11">non fiet ita sed ite tantum viri et sacrificate Domino hoc enim
            et ipsi petistis statimque eiecti sunt de conspectu Pharaonis</p>
          <p xml:id="ex10_12" n="12">dixit autem Dominus ad Mosen extende manum tuam super terram
            Aegypti ad lucustam ut ascendat super eam et devoret omnem herbam quae residua fuit
            grandini</p>
          <p xml:id="ex10_13" n="13">extendit Moses virgam super terram Aegypti et Dominus induxit
            ventum urentem tota illa die ac nocte et mane facto ventus urens levavit lucustas</p>
          <p xml:id="ex10_14" n="14">quae ascenderunt super universam terram Aegypti et sederunt in
            cunctis finibus Aegyptiorum innumerabiles quales ante illud tempus non fuerant nec
            postea futurae sunt</p>
          <p xml:id="ex10_15" n="15">operueruntque universam superficiem terrae vastantes omnia
            devorata est igitur herba terrae et quicquid pomorum in arboribus fuit quae grando
            dimiserat nihilque omnino virens relictum est in lignis et in herbis terrae in cuncta
            Aegypto</p>
          <p xml:id="ex10_16" n="16">quam ob rem festinus Pharao vocavit Mosen et Aaron et dixit eis
            peccavi in Dominum Deum vestrum et in vos</p>
          <p xml:id="ex10_17" n="17">sed nunc dimittite peccatum mihi etiam hac vice et rogate
            Dominum Deum vestrum ut auferat a me mortem istam</p>
          <p xml:id="ex10_18" n="18">egressusque est de conspectu Pharaonis et oravit Dominum</p>
          <p xml:id="ex10_19" n="19">qui flare fecit ventum ab occidente vehementissimum et arreptam
            lucustam proiecit in mare Rubrum non remansit ne una quidem in cunctis finibus
            Aegypti</p>
          <p xml:id="ex10_20" n="20">et induravit Dominus cor Pharaonis nec dimisit filios
            Israhel</p>
          <p xml:id="ex10_21" n="21">dixit autem Dominus ad Mosen extende manum tuam in caelum et
            sint tenebrae super terram Aegypti tam densae ut palpari queant</p>
          <p xml:id="ex10_22" n="22">extendit Moses manum in caelum et factae sunt tenebrae
            horribiles in universa terra Aegypti tribus diebus</p>
          <p xml:id="ex10_23" n="23">nemo vidit fratrem suum nec movit se de loco in quo erat
            ubicumque autem habitabant filii Israhel lux erat</p>
          <p xml:id="ex10_24" n="24">vocavitque Pharao Mosen et Aaron et dixit eis ite sacrificate
            Domino oves tantum vestrae et armenta remaneant parvuli vestri eant vobiscum</p>
          <p xml:id="ex10_25" n="25">ait Moses hostias quoque et holocausta dabis nobis quae
            offeramus Domino Deo nostro</p>
          <p xml:id="ex10_26" n="26">cuncti greges pergent nobiscum non remanebit ex eis ungula quae
            necessaria sunt in cultum Domini Dei nostri praesertim cum ignoremus quid debeat
            immolari donec ad ipsum locum perveniamus</p>
          <p xml:id="ex10_27" n="27">induravit autem Dominus cor Pharaonis et noluit dimittere
            eos</p>
          <p xml:id="ex10_28" n="28">dixitque Pharao ad eum recede a me cave ne ultra videas faciem
            meam quocumque die apparueris mihi morieris</p>
          <p xml:id="ex10_29" n="29">respondit Moses ita fiat ut locutus es non videbo ultra faciem
            tuam</p>
        </div>
        <div xml:id="bible-ex11" n="11">
          <head>Caput 11</head>
          <p xml:id="ex11_1" n="1">et dixit Dominus ad Mosen adhuc una plaga tangam Pharaonem et
            Aegyptum et post haec dimittet vos et exire conpellet</p>
          <p xml:id="ex11_2" n="2">dices ergo omni plebi ut postulet vir ab amico suo et mulier a
            vicina sua vasa argentea et aurea</p>
          <p xml:id="ex11_3" n="3">dabit autem Dominus gratiam populo coram Aegyptiis fuitque Moses
            vir magnus valde in terra Aegypti coram servis Pharao et omni populo</p>
          <p xml:id="ex11_4" n="4">et ait haec dicit Dominus media nocte egrediar in Aegyptum</p>
          <p xml:id="ex11_5" n="5">et morietur omne primogenitum in terra Aegyptiorum a primogenito
            Pharaonis qui sedet in solio eius usque ad primogenitum ancillae quae est ad molam et
            omnia primogenita iumentorum</p>
          <p xml:id="ex11_6" n="6">eritque clamor magnus in universa terra Aegypti qualis nec ante
            fuit nec postea futurus est</p>
          <p xml:id="ex11_7" n="7">apud omnes autem filios Israhel non muttiet canis ab homine usque
            ad pecus ut sciatis quanto miraculo dividat Dominus Aegyptios et Israhel</p>
          <p xml:id="ex11_8" n="8">descendentque omnes servi tui isti ad me et adorabunt me dicentes
            egredere tu et omnis populus qui subiectus est tibi post haec egrediemur</p>
          <p xml:id="ex11_9" n="9">et exivit a Pharaone iratus nimis dixit autem Dominus ad Mosen
            non audiet vos Pharao ut multa signa fiant in terra Aegypti</p>
          <p xml:id="ex11_10" n="10">Moses autem et Aaron fecerunt omnia ostenta quae scripta sunt
            coram Pharaone et induravit Dominus cor Pharaonis nec dimisit filios Israhel de terra
            sua</p>
        </div>
        <div xml:id="bible-ex12" n="12">
          <head>Caput 12</head>
          <p xml:id="ex12_1" n="1">dixit quoque Dominus ad Mosen et Aaron in terra Aegypti</p>
          <p xml:id="ex12_2" n="2">mensis iste vobis principium mensuum primus erit in mensibus
            anni</p>
          <p xml:id="ex12_3" n="3">loquimini ad universum coetum filiorum Israhel et dicite eis
            decima die mensis huius tollat unusquisque agnum per familias et domos suas</p>
          <p xml:id="ex12_4" n="4">sin autem minor est numerus ut sufficere possit ad vescendum
            agnum adsumet vicinum suum qui iunctus est domui eius iuxta numerum animarum quae
            sufficere possunt ad esum agni</p>
          <p xml:id="ex12_5" n="5">erit autem agnus absque macula masculus anniculus iuxta quem
            ritum tolletis et hedum</p>
          <p xml:id="ex12_6" n="6">et servabitis eum usque ad quartamdecimam diem mensis huius
            immolabitque eum universa multitudo filiorum Israhel ad vesperam</p>
          <p xml:id="ex12_7" n="7">et sument de sanguine ac ponent super utrumque postem et in
            superliminaribus domorum in quibus comedent illum</p>
          <p xml:id="ex12_8" n="8">et edent carnes nocte illa assas igni et azymos panes cum
            lactucis agrestibus</p>
          <p xml:id="ex12_9" n="9">non comedetis ex eo crudum quid nec coctum aqua sed assum tantum
            igni caput cum pedibus eius et intestinis vorabitis</p>
          <p xml:id="ex12_10" n="10">nec remanebit ex eo quicquam usque mane si quid residui fuerit
            igne conburetis</p>
          <p xml:id="ex12_11" n="11">sic autem comedetis illum renes vestros accingetis calciamenta
            habebitis in pedibus tenentes baculos in manibus et comedetis festinantes est enim phase
            id est transitus Domini</p>
          <p xml:id="ex12_12" n="12">et transibo per terram Aegypti nocte illa percutiamque omne
            primogenitum in terra Aegypti ab homine usque ad pecus et in cunctis diis Aegypti faciam
            iudicia ego Dominus</p>
          <p xml:id="ex12_13" n="13">erit autem sanguis vobis in signum in aedibus in quibus eritis
            et videbo sanguinem ac transibo vos nec erit in vobis plaga disperdens quando percussero
            terram Aegypti</p>
          <p xml:id="ex12_14" n="14">habebitis autem hanc diem in monumentum et celebrabitis eam
            sollemnem Domino in generationibus vestris cultu sempiterno</p>
          <p xml:id="ex12_15" n="15">septem diebus azyma comedetis in die primo non erit fermentum
            in domibus vestris quicumque comederit fermentatum peribit anima illa de Israhel a primo
            die usque ad diem septimum</p>
          <p xml:id="ex12_16" n="16">dies prima erit sancta atque sollemnis et dies septima eadem
            festivitate venerabilis nihil operis facietis in eis exceptis his quae ad vescendum
            pertinent</p>
          <p xml:id="ex12_17" n="17">et observabitis azyma in eadem enim ipsa die educam exercitum
            vestrum de terra Aegypti et custodietis diem istum in generationes vestras ritu
            perpetuo</p>
          <p xml:id="ex12_18" n="18">primo mense quartadecima die mensis ad vesperam comedetis azyma
            usque ad diem vicesimam primam eiusdem mensis ad vesperam</p>
          <p xml:id="ex12_19" n="19">septem diebus fermentum non invenietur in domibus vestris qui
            comederit fermentatum peribit anima eius de coetu Israhel tam de advenis quam de
            indigenis terrae</p>
          <p xml:id="ex12_20" n="20">omne fermentatum non comedetis in cunctis habitaculis vestris
            edetis azyma</p>
          <p xml:id="ex12_21" n="21">vocavit autem Moses omnes seniores filiorum Israhel et dixit ad
            eos ite tollentes animal per familias vestras immolate phase</p>
          <p xml:id="ex12_22" n="22">fasciculumque hysopi tinguite sanguine qui est in limine et
            aspergite ex eo superliminare et utrumque postem nullus vestrum egrediatur ostium domus
            suae usque mane</p>
          <p xml:id="ex12_23" n="23">transibit enim Dominus percutiens Aegyptios cumque viderit
            sanguinem in superliminari et in utroque poste transcendet ostium et non sinet
            percussorem ingredi domos vestras et laedere</p>
          <p xml:id="ex12_24" n="24">custodi verbum istud legitimum tibi et filiis tuis usque in
            aeternum</p>
          <p xml:id="ex12_25" n="25">cumque introieritis terram quam Dominus daturus est vobis ut
            pollicitus est observabitis caerimonias istas</p>
          <p xml:id="ex12_26" n="26">et cum dixerint vobis filii vestri quae est ista religio</p>
          <p xml:id="ex12_27" n="27">dicetis eis victima transitus Domini est quando transivit super
            domos filiorum Israhel in Aegypto percutiens Aegyptios et domos nostras liberans
            incurvatusque populus adoravit</p>
          <p xml:id="ex12_28" n="28">et egressi filii Israhel fecerunt sicut praeceperat Dominus
            Mosi et Aaron</p>
          <p xml:id="ex12_29" n="29">factum est autem in noctis medio percussit Dominus omne
            primogenitum in terra Aegypti a primogenito Pharaonis qui sedebat in solio eius usque ad
            primogenitum captivae quae erat in carcere et omne primogenitum iumentorum</p>
          <p xml:id="ex12_30" n="30">surrexitque Pharao nocte et omnes servi eius cunctaque Aegyptus
            et ortus est clamor magnus in Aegypto neque enim erat domus in qua non iaceret
            mortuus</p>
          <p xml:id="ex12_31" n="31">vocatisque Mosen et Aaron nocte ait surgite egredimini a populo
            meo et vos et filii Israhel ite immolate Domino sicut dicitis</p>
          <p xml:id="ex12_32" n="32">oves vestras et armenta adsumite ut petieratis et abeuntes
            benedicite mihi</p>
          <p xml:id="ex12_33" n="33">urguebantque Aegyptii populum de terra exire velociter dicentes
            omnes moriemur</p>
          <p xml:id="ex12_34" n="34">tulit igitur populus conspersam farinam antequam fermentaretur
            et ligans in palliis posuit super umeros suos</p>
          <p xml:id="ex12_35" n="35">feceruntque filii Israhel sicut praeceperat Moses et petierunt
            ab Aegyptiis vasa argentea et aurea vestemque plurimam</p>
          <p xml:id="ex12_36" n="36">dedit autem Dominus gratiam populo coram Aegyptiis ut
            commodarent eis et spoliaverunt Aegyptios</p>
          <p xml:id="ex12_37" n="37">profectique sunt filii Israhel de Ramesse in Soccoth sescenta
            ferme milia peditum virorum absque parvulis</p>
          <p xml:id="ex12_38" n="38">sed et vulgus promiscuum innumerabile ascendit cum eis oves et
            armenta et animantia diversi generis multa nimis</p>
          <p xml:id="ex12_39" n="39">coxeruntque farinam quam dudum conspersam de Aegypto tulerant
            et fecerunt subcinericios panes azymos neque enim poterant fermentari cogentibus exire
            Aegyptiis et nullam facere sinentibus moram nec pulmenti quicquam occurrerant
            praeparare</p>
          <p xml:id="ex12_40" n="40">habitatio autem filiorum Israhel qua manserant in Aegypto fuit
            quadringentorum triginta annorum</p>
          <p xml:id="ex12_41" n="41">quibus expletis eadem die egressus est omnis exercitus Domini
            de terra Aegypti</p>
          <p xml:id="ex12_42" n="42">nox est ista observabilis Domini quando eduxit eos de terra
            Aegypti hanc observare debent omnes filii Israhel in generationibus suis</p>
          <p xml:id="ex12_43" n="43">dixitque Dominus ad Mosen et Aaron haec est religio phase omnis
            alienigena non comedet ex eo</p>
          <p xml:id="ex12_44" n="44">omnis autem servus empticius circumcidetur et sic comedet</p>
          <p xml:id="ex12_45" n="45">advena et mercennarius non edent ex eo</p>
          <p xml:id="ex12_46" n="46">in una domo comedetur nec efferetis de carnibus eius foras nec
            os illius confringetis</p>
          <p xml:id="ex12_47" n="47">omnis coetus filiorum Israhel faciet illud</p>
          <p xml:id="ex12_48" n="48">quod si quis peregrinorum in vestram voluerit transire coloniam
            et facere phase Domini circumcidetur prius omne masculinum eius et tunc rite celebrabit
            eritque sicut indigena terrae si quis autem circumcisus non fuerit non vescetur ex
            eo</p>
          <p xml:id="ex12_49" n="49">eadem lex erit indigenae et colono qui peregrinatur apud
            vos</p>
          <p xml:id="ex12_50" n="50">fecerunt omnes filii Israhel sicut praeceperat Dominus Mosi et
            Aaron</p>
          <p xml:id="ex12_51" n="51">et in eadem die eduxit Dominus filios Israhel de terra Aegypti
            per turmas suas</p>
        </div>
        <div xml:id="bible-ex13" n="13">
          <head>Caput 13</head>
          <p xml:id="ex13_1" n="1">locutusque est Dominus ad Mosen dicens</p>
          <p xml:id="ex13_2" n="2">sanctifica mihi omne primogenitum quod aperit vulvam in filiis
            Israhel tam de hominibus quam de iumentis mea sunt enim omnia</p>
          <p xml:id="ex13_3" n="3">et ait Moses ad populum mementote diei huius in qua egressi estis
            de Aegypto et de domo servitutis quoniam in manu forti eduxit vos Dominus de loco isto
            ut non comedatis fermentatum panem</p>
          <p xml:id="ex13_4" n="4">hodie egredimini mense novarum frugum</p>
          <p xml:id="ex13_5" n="5">cumque te introduxerit Dominus in terram Chananei et Hetthei et
            Amorrei et Evei et Iebusei quam iuravit patribus tuis ut daret tibi terram fluentem
            lacte et melle celebrabis hunc morem sacrorum mense isto</p>
          <p xml:id="ex13_6" n="6">septem diebus vesceris azymis et in die septimo erit sollemnitas
            Domini</p>
          <p xml:id="ex13_7" n="7">azyma comedetis septem diebus non apparebit apud te aliquid
            fermentatum nec in cunctis finibus tuis</p>
          <p xml:id="ex13_8" n="8">narrabisque filio tuo in die illo dicens hoc est quod fecit
            Dominus mihi quando egressus sum de Aegypto</p>
          <p xml:id="ex13_9" n="9">et erit quasi signum in manu tua et quasi monumentum ante oculos
            tuos et ut lex Domini semper in ore tuo in manu enim forti eduxit te Dominus de
            Aegypto</p>
          <p xml:id="ex13_10" n="10">custodies huiuscemodi cultum statuto tempore a diebus in
            dies</p>
          <p xml:id="ex13_11" n="11">cumque introduxerit te in terram Chananei sicut iuravit tibi et
            patribus tuis et dederit eam tibi</p>
          <p xml:id="ex13_12" n="12">separabis omne quod aperit vulvam Domino et quod primitivum est
            in pecoribus tuis quicquid habueris masculini sexus consecrabis Domino</p>
          <p xml:id="ex13_13" n="13">primogenitum asini mutabis ove quod si non redemeris
            interficies omne autem primogenitum hominis de filiis tuis pretio redimes</p>
          <p xml:id="ex13_14" n="14">cumque interrogaverit te filius tuus cras dicens quid est hoc
            respondebis ei in manu forti eduxit nos Dominus de Aegypto de domo servitutis</p>
          <p xml:id="ex13_15" n="15">nam cum induratus esset Pharao et nollet nos dimittere occidit
            Dominus omne primogenitum in terra Aegypti a primogenito hominis usque ad primogenitum
            iumentorum idcirco immolo Domino omne quod aperit vulvam masculini sexus et omnia
            primogenita filiorum meorum redimo</p>
          <p xml:id="ex13_16" n="16">erit igitur quasi signum in manu tua et quasi adpensum quid ob
            recordationem inter oculos tuos eo quod in manu forti eduxerit nos Dominus de
            Aegypto</p>
          <p xml:id="ex13_17" n="17">igitur cum emisisset Pharao populum non eos duxit Dominus per
            viam terrae Philisthim quae vicina est reputans ne forte paeniteret eum si vidisset
            adversum se bella consurgere et reverteretur in Aegyptum</p>
          <p xml:id="ex13_18" n="18">sed circumduxit per viam deserti quae est iuxta mare Rubrum et
            armati ascenderunt filii Israhel de terra Aegypti</p>
          <p xml:id="ex13_19" n="19">tulit quoque Moses ossa Ioseph secum eo quod adiurasset filios
            Israhel dicens visitabit vos Deus efferte ossa mea hinc vobiscum</p>
          <p xml:id="ex13_20" n="20">profectique de Soccoth castrametati sunt in Etham in extremis
            finibus solitudinis</p>
          <p xml:id="ex13_21" n="21">Dominus autem praecedebat eos ad ostendendam viam per diem in
            columna nubis et per noctem in columna ignis ut dux esset itineris utroque tempore</p>
          <p xml:id="ex13_22" n="22">numquam defuit columna nubis per diem nec columna ignis per
            noctem coram populo</p>
        </div>
        <div xml:id="bible-ex14" n="14">
          <head>Caput 14</head>
          <p xml:id="ex14_1" n="1">locutus est autem Dominus ad Mosen dicens</p>
          <p xml:id="ex14_2" n="2">loquere filiis Israhel reversi castrametentur e regione
            Phiahiroth quae est inter Magdolum et mare contra Beelsephon in conspectu eius castra
            ponetis super mare</p>
          <p xml:id="ex14_3" n="3">dicturusque est Pharao super filiis Israhel coartati sunt in
            terra conclusit eos desertum</p>
          <p xml:id="ex14_4" n="4">et indurabo cor eius ac persequetur vos et glorificabor in Pharao
            et in omni exercitu eius scientque Aegyptii quia ego sum Dominus feceruntque ita</p>
          <p xml:id="ex14_5" n="5">et nuntiatum est regi Aegyptiorum quod fugisset populus
            inmutatumque est cor Pharaonis et servorum eius super populo et dixerunt quid voluimus
            facere ut dimitteremus Israhel ne serviret nobis</p>
          <p xml:id="ex14_6" n="6">iunxit ergo currum et omnem populum suum adsumpsit secum</p>
          <p xml:id="ex14_7" n="7">tulitque sescentos currus electos quicquid in Aegypto curruum
            fuit et duces totius exercitus</p>
          <p xml:id="ex14_8" n="8">induravitque Dominus cor Pharaonis regis Aegypti et persecutus
            est filios Israhel at illi egressi erant in manu excelsa</p>
          <p xml:id="ex14_9" n="9">cumque persequerentur Aegyptii vestigia praecedentium reppererunt
            eos in castris super mare omnis equitatus et currus Pharaonis et universus exercitus
            erant in Ahiroth contra Beelsephon</p>
          <p xml:id="ex14_10" n="10">cumque adpropinquasset Pharao levantes filii Israhel oculos
            viderunt Aegyptios post se et timuerunt valde clamaveruntque ad Dominum</p>
          <p xml:id="ex14_11" n="11">et dixerunt ad Mosen forsitan non erant sepulchra in Aegypto
            ideo tulisti nos ut moreremur in solitudine quid hoc facere voluisti ut educeres nos ex
            Aegypto</p>
          <p xml:id="ex14_12" n="12">nonne iste est sermo quem loquebamur ad te in Aegypto dicentes
            recede a nobis ut serviamus Aegyptiis multo enim melius est servire eis quam mori in
            solitudine</p>
          <p xml:id="ex14_13" n="13">et ait Moses ad populum nolite timere state et videte magnalia
            Domini quae facturus est hodie Aegyptios enim quos nunc videtis nequaquam ultra
            videbitis usque in sempiternum</p>
          <p xml:id="ex14_14" n="14">Dominus pugnabit pro vobis et vos tacebitis</p>
          <p xml:id="ex14_15" n="15">dixitque Dominus ad Mosen quid clamas ad me loquere filiis
            Israhel ut proficiscantur</p>
          <p xml:id="ex14_16" n="16">tu autem eleva virgam tuam et extende manum super mare et
            divide illud ut gradiantur filii Israhel in medio mari per siccum</p>
          <p xml:id="ex14_17" n="17">ego autem indurabo cor Aegyptiorum ut persequantur vos et
            glorificabor in Pharaone et in omni exercitu eius in curribus et in equitibus illius</p>
          <p xml:id="ex14_18" n="18">et scient Aegyptii quia ego sum Dominus cum glorificatus fuero
            in Pharaone et in curribus atque in equitibus eius</p>
          <p xml:id="ex14_19" n="19">tollensque se angelus Dei qui praecedebat castra Israhel abiit
            post eos et cum eo pariter columna nubis priora dimittens post tergum</p>
          <p xml:id="ex14_20" n="20">stetit inter castra Aegyptiorum et castra Israhel et erat nubes
            tenebrosa et inluminans noctem ut ad se invicem toto noctis tempore accedere non
            valerent</p>
          <p xml:id="ex14_21" n="21">cumque extendisset Moses manum super mare abstulit illud
            Dominus flante vento vehementi et urente tota nocte et vertit in siccum divisaque est
            aqua</p>
          <p xml:id="ex14_22" n="22">et ingressi sunt filii Israhel per medium maris sicci erat enim
            aqua quasi murus a dextra eorum et leva</p>
          <p xml:id="ex14_23" n="23">persequentesque Aegyptii ingressi sunt post eos omnis equitatus
            Pharaonis currus eius et equites per medium maris</p>
          <p xml:id="ex14_24" n="24">iamque advenerat vigilia matutina et ecce respiciens Dominus
            super castra Aegyptiorum per columnam ignis et nubis interfecit exercitum eorum</p>
          <p xml:id="ex14_25" n="25">et subvertit rotas curruum ferebanturque in profundum dixerunt
            ergo Aegyptii fugiamus Israhelem Dominus enim pugnat pro eis contra nos</p>
          <p xml:id="ex14_26" n="26">et ait Dominus ad Mosen extende manum tuam super mare ut
            revertantur aquae ad Aegyptios super currus et equites eorum</p>
          <p xml:id="ex14_27" n="27">cumque extendisset Moses manum contra mare reversum est primo
            diluculo ad priorem locum fugientibusque Aegyptiis occurrerunt aquae et involvit eos
            Dominus in mediis fluctibus</p>
          <p xml:id="ex14_28" n="28">reversaeque sunt aquae et operuerunt currus et equites cuncti
            exercitus Pharaonis qui sequentes ingressi fuerant mare ne unus quidem superfuit ex
            eis</p>
          <p xml:id="ex14_29" n="29">filii autem Israhel perrexerunt per medium sicci maris et aquae
            eis erant quasi pro muro a dextris et a sinistris</p>
          <p xml:id="ex14_30" n="30">liberavitque Dominus in die illo Israhel de manu
            Aegyptiorum</p>
          <p xml:id="ex14_31" n="31">et viderunt Aegyptios mortuos super litus maris et manum magnam
            quam exercuerat Dominus contra eos timuitque populus Dominum et crediderunt Domino et
            Mosi servo eius</p>
        </div>
        <div xml:id="bible-ex15" n="15">
          <head>Caput 15</head>
          <p xml:id="ex15_1" n="1">tunc cecinit Moses et filii Israhel carmen hoc Domino et dixerunt
            cantemus Domino gloriose enim magnificatus est equum et ascensorem deiecit in mare</p>
          <p xml:id="ex15_2" n="2">fortitudo mea et laus mea Dominus et factus est mihi in salutem
            iste Deus meus et glorificabo eum Deus patris mei et exaltabo eum</p>
          <p xml:id="ex15_3" n="3">Dominus quasi vir pugnator Omnipotens nomen eius</p>
          <p xml:id="ex15_4" n="4">currus Pharaonis et exercitum eius proiecit in mare electi
            principes eius submersi sunt in mari Rubro</p>
          <p xml:id="ex15_5" n="5">abyssi operuerunt eos descenderunt in profundum quasi lapis</p>
          <p xml:id="ex15_6" n="6">dextera tua Domine magnifice in fortitudine dextera tua Domine
            percussit inimicum</p>
          <p xml:id="ex15_7" n="7">et in multitudine gloriae tuae deposuisti adversarios meos
            misisti iram tuam quae devoravit eos ut stipulam</p>
          <p xml:id="ex15_8" n="8">et in spiritu furoris tui congregatae sunt aquae stetit unda
            fluens congregatae sunt abyssi in medio mari</p>
          <p xml:id="ex15_9" n="9">dixit inimicus persequar et conprehendam dividam spolia
            implebitur anima mea evaginabo gladium meum interficiet eos manus mea</p>
          <p xml:id="ex15_10" n="10">flavit spiritus tuus et operuit eos mare submersi sunt quasi
            plumbum in aquis vehementibus</p>
          <p xml:id="ex15_11" n="11">quis similis tui in fortibus Domine quis similis tui magnificus
            in sanctitate terribilis atque laudabilis et faciens mirabilia</p>
          <p xml:id="ex15_12" n="12">extendisti manum tuam et devoravit eos terra</p>
          <p xml:id="ex15_13" n="13">dux fuisti in misericordia tua populo quem redemisti et
            portasti eum in fortitudine tua ad habitaculum sanctum tuum</p>
          <p xml:id="ex15_14" n="14">adtenderunt populi et irati sunt dolores obtinuerunt
            habitatores Philisthim</p>
          <p xml:id="ex15_15" n="15">tunc conturbati sunt principes Edom robustos Moab obtinuit
            tremor obriguerunt omnes habitatores Chanaan</p>
          <p xml:id="ex15_16" n="16">inruat super eos formido et pavor in magnitudine brachii tui
            fiant inmobiles quasi lapis donec pertranseat populus tuus Domine donec pertranseat
            populus tuus iste quem possedisti</p>
          <p xml:id="ex15_17" n="17">introduces eos et plantabis in monte hereditatis tuae
            firmissimo habitaculo tuo quod operatus es Domine sanctuarium Domine quod firmaverunt
            manus tuae</p>
          <p xml:id="ex15_18" n="18">Dominus regnabit in aeternum et ultra</p>
          <p xml:id="ex15_19" n="19">ingressus est enim equus Pharao cum curribus et equitibus eius
            in mare et reduxit super eos Dominus aquas maris filii autem Israhel ambulaverunt per
            siccum in medio eius</p>
          <p xml:id="ex15_20" n="20">sumpsit ergo Maria prophetis soror Aaron tympanum in manu
            egressaeque sunt omnes mulieres post eam cum tympanis et choris</p>
          <p xml:id="ex15_21" n="21">quibus praecinebat dicens cantemus Domino gloriose enim
            magnificatus est equum et ascensorem eius deiecit in mare</p>
          <p xml:id="ex15_22" n="22">tulit autem Moses Israhel de mari Rubro et egressi sunt in
            desertum Sur ambulaveruntque tribus diebus per solitudinem et non inveniebant aquam</p>
          <p xml:id="ex15_23" n="23">et venerunt in Marath nec poterant bibere aquas de Mara eo quod
            essent amarae unde et congruum loco nomen inposuit vocans illud Mara id est
            amaritudinem</p>
          <p xml:id="ex15_24" n="24">et murmuravit populus contra Mosen dicens quid bibemus</p>
          <p xml:id="ex15_25" n="25">at ille clamavit ad Dominum qui ostendit ei lignum quod cum
            misisset in aquas in dulcedinem versae sunt ibi constituit ei praecepta atque iudicia et
            ibi temptavit eum</p>
          <p xml:id="ex15_26" n="26">dicens si audieris vocem Domini Dei tui et quod rectum est
            coram eo feceris et oboedieris mandatis eius custodierisque omnia praecepta illius
            cunctum languorem quem posui in Aegypto non inducam super te ego enim Dominus sanator
            tuus</p>
          <p xml:id="ex15_27" n="27">venerunt autem in Helim ubi erant duodecim fontes aquarum et
            septuaginta palmae et castrametati sunt iuxta aquas</p>
        </div>
        <div xml:id="bible-ex16" n="16">
          <head>Caput 16</head>
          <p xml:id="ex16_1" n="1">profectique sunt de Helim et venit omnis multitudo filiorum
            Israhel in desertum Sin quod est inter Helim et Sinai quintodecimo die mensis secundi
            postquam egressi sunt de terra Aegypti</p>
          <p xml:id="ex16_2" n="2">et murmuravit omnis congregatio filiorum Israhel contra Mosen et
            contra Aaron in solitudine</p>
          <p xml:id="ex16_3" n="3">dixeruntque ad eos filii Israhel utinam mortui essemus per manum
            Domini in terra Aegypti quando sedebamus super ollas carnium et comedebamus panes in
            saturitate cur eduxistis nos in desertum istud ut occideretis omnem multitudinem
            fame</p>
          <p xml:id="ex16_4" n="4">dixit autem Dominus ad Mosen ecce ego pluam vobis panes de caelo
            egrediatur populus et colligat quae sufficiunt per singulos dies ut temptem eum utrum
            ambulet in lege mea an non</p>
          <p xml:id="ex16_5" n="5">die autem sexta parent quod inferant et sit duplum quam colligere
            solebant per singulos dies</p>
          <p xml:id="ex16_6" n="6">dixeruntque Moses et Aaron ad omnes filios Israhel vespere
            scietis quod Dominus eduxerit vos de terra Aegypti</p>
          <p xml:id="ex16_7" n="7">et mane videbitis gloriam Domini audivit enim murmur vestrum
            contra Dominum nos vero quid sumus quia mussitatis contra nos</p>
          <p xml:id="ex16_8" n="8">et ait Moses dabit Dominus vobis vespere carnes edere et mane
            panes in saturitate eo quod audierit murmurationes vestras quibus murmurati estis contra
            eum nos enim quid sumus nec contra nos est murmur vestrum sed contra Dominum</p>
          <p xml:id="ex16_9" n="9">dixitque Moses ad Aaron dic universae congregationi filiorum
            Israhel accedite coram Domino audivit enim murmur vestrum</p>
          <p xml:id="ex16_10" n="10">cumque loqueretur Aaron ad omnem coetum filiorum Israhel
            respexerunt ad solitudinem et ecce gloria Domini apparuit in nube</p>
          <p xml:id="ex16_11" n="11">locutus est autem Dominus ad Mosen dicens</p>
          <p xml:id="ex16_12" n="12">audivi murmurationes filiorum Israhel loquere ad eos vespere
            comedetis carnes et mane saturabimini panibus scietisque quod sim Dominus Deus
            vester</p>
          <p xml:id="ex16_13" n="13">factum est ergo vespere et ascendens coturnix operuit castra
            mane quoque ros iacuit per circuitum castrorum</p>
          <p xml:id="ex16_14" n="14">cumque operuisset superficiem terrae apparuit in solitudine
            minutum et quasi pilo tunsum in similitudinem pruinae super terram</p>
          <p xml:id="ex16_15" n="15">quod cum vidissent filii Israhel dixerunt ad invicem man hu
            quod significat quid est hoc ignorabant enim quid esset quibus ait Moses iste est panis
            quem dedit Dominus vobis ad vescendum</p>
          <p xml:id="ex16_16" n="16">hic est sermo quem praecepit Dominus colligat ex eo unusquisque
            quantum sufficiat ad vescendum gomor per singula capita iuxta numerum animarum vestrarum
            quae habitant in tabernaculo sic tolletis</p>
          <p xml:id="ex16_17" n="17">feceruntque ita filii Israhel et collegerunt alius plus alius
            minus</p>
          <p xml:id="ex16_18" n="18">et mensi sunt ad mensuram gomor nec qui plus collegerat habuit
            amplius nec qui minus paraverat repperit minus sed singuli iuxta id quod edere poterant
            congregarunt</p>
          <p xml:id="ex16_19" n="19">dixitque Moses ad eos nullus relinquat ex eo in mane</p>
          <p xml:id="ex16_20" n="20">qui non audierunt eum sed dimiserunt quidam ex eis usque mane
            et scatere coepit vermibus atque conputruit et iratus est contra eos Moses</p>
          <p xml:id="ex16_21" n="21">colligebant autem mane singuli quantum sufficere poterat ad
            vescendum cumque incaluisset sol liquefiebat</p>
          <p xml:id="ex16_22" n="22">in die vero sexta collegerunt cibos duplices id est duo gomor
            per singulos homines venerunt autem omnes principes multitudinis et narraverunt Mosi</p>
          <p xml:id="ex16_23" n="23">qui ait eis hoc est quod locutus est Dominus requies sabbati
            sanctificata erit Domino cras quodcumque operandum est facite et quae coquenda sunt
            coquite quicquid autem reliquum fuerit reponite usque in mane</p>
          <p xml:id="ex16_24" n="24">feceruntque ita ut praeceperat Moses et non conputruit neque
            vermis inventus est in eo</p>
          <p xml:id="ex16_25" n="25">dixitque Moses comedite illud hodie quia sabbatum est Domino
            non invenietur hodie in agro</p>
          <p xml:id="ex16_26" n="26">sex diebus colligite in die autem septimo sabbatum est Domino
            idcirco non invenietur</p>
          <p xml:id="ex16_27" n="27">venit septima dies et egressi de populo ut colligerent non
            invenerunt</p>
          <p xml:id="ex16_28" n="28">dixit autem Dominus ad Mosen usquequo non vultis custodire
            mandata mea et legem meam</p>
          <p xml:id="ex16_29" n="29">videte quod Dominus dederit vobis sabbatum et propter hoc
            tribuerit vobis die sexto cibos duplices maneat unusquisque apud semet ipsum nullus
            egrediatur de loco suo die septimo</p>
          <p xml:id="ex16_30" n="30">et sabbatizavit populus die septimo</p>
          <p xml:id="ex16_31" n="31">appellavitque domus Israhel nomen eius man quod erat quasi
            semen coriandri album gustusque eius quasi similae cum melle</p>
          <p xml:id="ex16_32" n="32">dixit autem Moses iste est sermo quem praecepit Dominus imple
            gomor ex eo et custodiatur in futuras retro generationes ut noverint panem quo alui vos
            in solitudine quando educti estis de terra Aegypti</p>
          <p xml:id="ex16_33" n="33">dixitque Moses ad Aaron sume vas unum et mitte ibi man quantum
            potest capere gomor et repone coram Domino ad servandum in generationes vestras</p>
          <p xml:id="ex16_34" n="34">sicut praecepit Dominus Mosi posuitque illud Aaron in
            tabernaculo reservandum</p>
          <p xml:id="ex16_35" n="35">filii autem Israhel comederunt man quadraginta annis donec
            venirent in terram habitabilem hoc cibo aliti sunt usquequo tangerent fines terrae
            Chanaan</p>
          <p xml:id="ex16_36" n="36">gomor autem decima pars est oephi</p>
        </div>
        <div xml:id="bible-ex17" n="17">
          <head>Caput 17</head>
          <p xml:id="ex17_1" n="1">igitur profecta omnis multitudo filiorum Israhel de deserto Sin
            per mansiones suas iuxta sermonem Domini castrametata est in Raphidim ubi non erat aqua
            ad bibendum populo</p>
          <p xml:id="ex17_2" n="2">qui iurgatus contra Mosen ait da nobis aquam ut bibamus quibus
            respondit Moses quid iurgamini contra me cur temptatis Dominum</p>
          <p xml:id="ex17_3" n="3">sitivit ergo populus ibi pro aquae penuria et murmuravit contra
            Mosen dicens cur nos exire fecisti de Aegypto ut occideres et nos et liberos nostros ac
            iumenta siti</p>
          <p xml:id="ex17_4" n="4">clamavit autem Moses ad Dominum dicens quid faciam populo huic
            adhuc pauxillum et lapidabunt me</p>
          <p xml:id="ex17_5" n="5">ait Dominus ad Mosen antecede populum et sume tecum de senibus
            Israhel et virgam qua percussisti fluvium tolle in manu tua et vade</p>
          <p xml:id="ex17_6" n="6">en ego stabo coram te ibi super petram Horeb percutiesque petram
            et exibit ex ea aqua ut bibat populus fecit Moses ita coram senibus Israhel</p>
          <p xml:id="ex17_7" n="7">et vocavit nomen loci illius Temptatio propter iurgium filiorum
            Israhel et quia temptaverunt Dominum dicentes estne Dominus in nobis an non</p>
          <p xml:id="ex17_8" n="8">venit autem Amalech et pugnabat contra Israhel in Raphidim</p>
          <p xml:id="ex17_9" n="9">dixitque Moses ad Iosue elige viros et egressus pugna contra
            Amalech cras ego stabo in vertice collis habens virgam Dei in manu mea</p>
          <p xml:id="ex17_10" n="10">fecit Iosue ut locutus ei erat Moses et pugnavit contra Amalech
            Moses autem et Aaron et Hur ascenderunt super verticem collis</p>
          <p xml:id="ex17_11" n="11">cumque levaret Moses manus vincebat Israhel sin autem paululum
            remisisset superabat Amalech</p>
          <p xml:id="ex17_12" n="12">manus autem Mosi erant graves sumentes igitur lapidem posuerunt
            subter eum in quo sedit Aaron autem et Hur sustentabant manus eius ex utraque parte et
            factum est ut manus ipsius non lassarentur usque ad occasum solis</p>
          <p xml:id="ex17_13" n="13">fugavitque Iosue Amalech et populum eius in ore gladii</p>
          <p xml:id="ex17_14" n="14">dixit autem Dominus ad Mosen scribe hoc ob monumentum in libro
            et trade auribus Iosue delebo enim memoriam Amalech sub caelo</p>
          <p xml:id="ex17_15" n="15">aedificavitque Moses altare et vocavit nomen eius Dominus
            exaltatio mea dicens</p>
          <p xml:id="ex17_16" n="16">quia manus solii Domini et bellum Dei erit contra Amalech a
            generatione in generationem</p>
        </div>
        <div xml:id="bible-ex18" n="18">
          <head>Caput 18</head>
          <p xml:id="ex18_1" n="1">cumque audisset Iethro sacerdos Madian cognatus Mosi omnia quae
            fecerat Deus Mosi et Israhel populo suo eo quod eduxisset Dominus Israhel de Aegypto</p>
          <p xml:id="ex18_2" n="2">tulit Sefforam uxorem Mosi quam remiserat</p>
          <p xml:id="ex18_3" n="3">et duos filios eius quorum unus vocabatur Gersan dicente patre
            advena fui in terra aliena</p>
          <p xml:id="ex18_4" n="4">alter vero Eliezer Deus enim ait patris mei adiutor meus et eruit
            me de gladio Pharaonis</p>
          <p xml:id="ex18_5" n="5">venit ergo Iethro cognatus Mosi et filii eius et uxor ad Mosen in
            desertum ubi erat castrametatus iuxta montem Dei</p>
          <p xml:id="ex18_6" n="6">et mandavit Mosi dicens ego cognatus tuus Iethro venio ad te et
            uxor tua et duo filii tui cum ea</p>
          <p xml:id="ex18_7" n="7">qui egressus in occursum cognati sui adoravit et osculatus est
            eum salutaveruntque se mutuo verbis pacificis cumque intrasset tabernaculum</p>
          <p xml:id="ex18_8" n="8">narravit Moses cognato suo cuncta quae fecerat Deus Pharaoni et
            Aegyptiis propter Israhel universum laborem qui accidisset eis in itinere quo liberarat
            eos Dominus</p>
          <p xml:id="ex18_9" n="9">laetatusque est Iethro super omnibus bonis quae fecerat Dominus
            Israheli eo quod eruisset eum de manu Aegyptiorum</p>
          <p xml:id="ex18_10" n="10">et ait benedictus Dominus qui liberavit vos de manu Aegyptiorum
            et de manu Pharaonis qui eruit populum suum de manu Aegypti</p>
          <p xml:id="ex18_11" n="11">nunc cognovi quia magnus Dominus super omnes deos eo quod
            superbe egerint contra illos</p>
          <p xml:id="ex18_12" n="12">obtulit ergo Iethro cognatus Mosi holocausta et hostias Deo
            veneruntque Aaron et omnes senes Israhel ut comederent panem cum eo coram Domino</p>
          <p xml:id="ex18_13" n="13">altero autem die sedit Moses ut iudicaret populum qui
            adsistebat Mosi de mane usque ad vesperam</p>
          <p xml:id="ex18_14" n="14">quod cum vidisset cognatus eius omnia scilicet quae agebat in
            populo ait quid est hoc quod facis in plebe cur solus sedes et omnis populus
            praestolatur de mane usque ad vesperam</p>
          <p xml:id="ex18_15" n="15">cui respondit Moses venit ad me populus quaerens sententiam
            Dei</p>
          <p xml:id="ex18_16" n="16">cumque acciderit eis aliqua disceptatio veniunt ad me ut
            iudicem inter eos et ostendam praecepta Dei et leges eius</p>
          <p xml:id="ex18_17" n="17">at ille non bonam inquit rem facis</p>
          <p xml:id="ex18_18" n="18">stulto labore consumeris et tu et populus iste qui tecum est
            ultra vires tuas est negotium solus illud non poteris sustinere</p>
          <p xml:id="ex18_19" n="19">sed audi verba mea atque consilia et erit Deus tecum esto tu
            populo in his quae ad Deum pertinent ut referas quae dicuntur ad eum</p>
          <p xml:id="ex18_20" n="20">ostendasque populo caerimonias et ritum colendi viamque per
            quam ingredi debeant et opus quod facere</p>
          <p xml:id="ex18_21" n="21">provide autem de omni plebe viros potentes et timentes Deum in
            quibus sit veritas et qui oderint avaritiam et constitue ex eis tribunos et centuriones
            et quinquagenarios et decanos</p>
          <p xml:id="ex18_22" n="22">qui iudicent populum omni tempore quicquid autem maius fuerit
            referant ad te et ipsi minora tantummodo iudicent leviusque tibi sit partito in alios
            onere</p>
          <p xml:id="ex18_23" n="23">si hoc feceris implebis imperium Dei et praecepta eius poteris
            sustentare et omnis hic populus revertetur cum pace ad loca sua</p>
          <p xml:id="ex18_24" n="24">quibus auditis Moses fecit omnia quae ille suggesserat</p>
          <p xml:id="ex18_25" n="25">et electis viris strenuis de cuncto Israhel constituit eos
            principes populi tribunos et centuriones et quinquagenarios et decanos</p>
          <p xml:id="ex18_26" n="26">qui iudicabant plebem omni tempore quicquid autem gravius erat
            referebant ad eum faciliora tantummodo iudicantes</p>
          <p xml:id="ex18_27" n="27">dimisitque cognatum qui reversus abiit in terram suam</p>
        </div>
        <div xml:id="bible-ex19" n="19">
          <head>Caput 19</head>
          <p xml:id="ex19_1" n="1">mense tertio egressionis Israhel de terra Aegypti in die hac
            venerunt in solitudinem Sinai</p>
          <p xml:id="ex19_2" n="2">nam profecti de Raphidim et pervenientes usque in desertum Sinai
            castrametati sunt in eodem loco ibique Israhel fixit tentoria e regione montis</p>
          <p xml:id="ex19_3" n="3">Moses autem ascendit ad Deum vocavitque eum Dominus de monte et
            ait haec dices domui Iacob et adnuntiabis filiis Israhel</p>
          <p xml:id="ex19_4" n="4">vos ipsi vidistis quae fecerim Aegyptiis quomodo portaverim vos
            super alas aquilarum et adsumpserim mihi</p>
          <p xml:id="ex19_5" n="5">si ergo audieritis vocem meam et custodieritis pactum meum eritis
            mihi in peculium de cunctis populis mea est enim omnis terra</p>
          <p xml:id="ex19_6" n="6">et vos eritis mihi regnum sacerdotale et gens sancta haec sunt
            verba quae loqueris ad filios Israhel</p>
          <p xml:id="ex19_7" n="7">venit Moses et convocatis maioribus natu populi exposuit omnes
            sermones quos mandaverat Dominus</p>
          <p xml:id="ex19_8" n="8">responditque universus populus simul cuncta quae locutus est
            Dominus faciemus cumque rettulisset Moses verba populi ad Dominum</p>
          <p xml:id="ex19_9" n="9">ait ei Dominus iam nunc veniam ad te in caligine nubis ut audiat
            me populus loquentem ad te et credat tibi in perpetuum nuntiavit ergo Moses verba populi
            ad Dominum</p>
          <p xml:id="ex19_10" n="10">qui dixit ei vade ad populum et sanctifica illos hodie et cras
            laventque vestimenta sua</p>
          <p xml:id="ex19_11" n="11">et sint parati in diem tertium die enim tertio descendet
            Dominus coram omni plebe super montem Sinai</p>
          <p xml:id="ex19_12" n="12">constituesque terminos populo per circuitum et dices cavete ne
            ascendatis in montem nec tangatis fines illius omnis qui tetigerit montem morte
            morietur</p>
          <p xml:id="ex19_13" n="13">manus non tanget eum sed lapidibus opprimetur aut confodietur
            iaculis sive iumentum fuerit sive homo non vivet cum coeperit clangere bucina tunc
            ascendant in montem</p>
          <p xml:id="ex19_14" n="14">descenditque Moses de monte ad populum et sanctificavit eum
            cumque lavissent vestimenta sua</p>
          <p xml:id="ex19_15" n="15">ait ad eos estote parati in diem tertium ne adpropinquetis
            uxoribus vestris</p>
          <p xml:id="ex19_16" n="16">iam advenerat tertius dies et mane inclaruerat et ecce
            coeperunt audiri tonitrua ac micare fulgura et nubes densissima operire montem
            clangorque bucinae vehementius perstrepebat timuit populus qui erat in castris</p>
          <p xml:id="ex19_17" n="17">cumque eduxisset eos Moses in occursum Dei de loco castrorum
            steterunt ad radices montis</p>
          <p xml:id="ex19_18" n="18">totus autem mons Sinai fumabat eo quod descendisset Dominus
            super eum in igne et ascenderet fumus ex eo quasi de fornace eratque mons omnis
            terribilis</p>
          <p xml:id="ex19_19" n="19">et sonitus bucinae paulatim crescebat in maius et prolixius
            tendebatur Moses loquebatur et Dominus respondebat ei</p>
          <p xml:id="ex19_20" n="20">descenditque Dominus super montem Sinai in ipso montis vertice
            et vocavit Mosen in cacumen eius quo cum ascendisset</p>
          <p xml:id="ex19_21" n="21">dixit ad eum descende et contestare populum ne forte velint
            transcendere terminos ad videndum Dominum et pereat ex eis plurima multitudo</p>
          <p xml:id="ex19_22" n="22">sacerdotes quoque qui accedunt ad Dominum sanctificentur ne
            percutiat eos</p>
          <p xml:id="ex19_23" n="23">dixitque Moses ad Dominum non poterit vulgus ascendere in
            montem Sinai tu enim testificatus es et iussisti dicens pone terminos circa montem et
            sanctifica illum</p>
          <p xml:id="ex19_24" n="24">cui ait Dominus vade descende ascendesque tu et Aaron tecum
            sacerdotes autem et populus ne transeant terminos nec ascendant ad Dominum ne forte
            interficiat illos</p>
          <p xml:id="ex19_25" n="25">descendit Moses ad populum et omnia narravit eis</p>
        </div>
        <div xml:id="bible-ex20" n="20">
          <head>Caput 20</head>
          <p xml:id="ex20_1" n="1">locutus quoque est Dominus cunctos sermones hos</p>
          <p xml:id="ex20_2" n="2">ego sum Dominus Deus tuus qui eduxi te de terra Aegypti de domo
            servitutis</p>
          <p xml:id="ex20_3" n="3">non habebis deos alienos coram me</p>
          <p xml:id="ex20_4" n="4">non facies tibi sculptile neque omnem similitudinem quae est in
            caelo desuper et quae in terra deorsum nec eorum quae sunt in aquis sub terra</p>
          <p xml:id="ex20_5" n="5">non adorabis ea neque coles ego sum Dominus Deus tuus fortis
            zelotes visitans iniquitatem patrum in filiis in tertiam et quartam generationem eorum
            qui oderunt me</p>
          <p xml:id="ex20_6" n="6">et faciens misericordiam in milia his qui diligunt me et
            custodiunt praecepta mea</p>
          <p xml:id="ex20_7" n="7">non adsumes nomen Domini Dei tui in vanum nec enim habebit
            insontem Dominus eum qui adsumpserit nomen Domini Dei sui frustra</p>
          <p xml:id="ex20_8" n="8">memento ut diem sabbati sanctifices</p>
          <p xml:id="ex20_9" n="9">sex diebus operaberis et facies omnia opera tua</p>
          <p xml:id="ex20_10" n="10">septimo autem die sabbati Domini Dei tui non facies omne opus
            tu et filius tuus et filia tua servus tuus et ancilla tua iumentum tuum et advena qui
            est intra portas tuas</p>
          <p xml:id="ex20_11" n="11">sex enim diebus fecit Dominus caelum et terram et mare et omnia
            quae in eis sunt et requievit in die septimo idcirco benedixit Dominus diei sabbati et
            sanctificavit eum</p>
          <p xml:id="ex20_12" n="12">honora patrem tuum et matrem tuam ut sis longevus super terram
            quam Dominus Deus tuus dabit tibi</p>
          <p xml:id="ex20_13" n="13">non occides</p>
          <p xml:id="ex20_14" n="14">non moechaberis</p>
          <p xml:id="ex20_15" n="15">non furtum facies</p>
          <p xml:id="ex20_16" n="16">non loqueris contra proximum tuum falsum testimonium</p>
          <p xml:id="ex20_17" n="17">non concupisces domum proximi tui nec desiderabis uxorem eius
            non servum non ancillam non bovem non asinum nec omnia quae illius sunt</p>
          <p xml:id="ex20_18" n="18">cunctus autem populus videbat voces et lampadas et sonitum
            bucinae montemque fumantem et perterriti ac pavore concussi steterunt procul</p>
          <p xml:id="ex20_19" n="19">dicentes Mosi loquere tu nobis et audiemus non loquatur nobis
            Dominus ne forte moriamur</p>
          <p xml:id="ex20_20" n="20">et ait Moses ad populum nolite timere ut enim probaret vos
            venit Deus et ut terror illius esset in vobis et non peccaretis</p>
          <p xml:id="ex20_21" n="21">stetitque populus de longe Moses autem accessit ad caliginem in
            qua erat Deus</p>
          <p xml:id="ex20_22" n="22">dixit praeterea Dominus ad Mosen haec dices filiis Israhel vos
            vidistis quod de caelo locutus sum vobis</p>
          <p xml:id="ex20_23" n="23">non facietis mecum deos argenteos nec deos aureos facietis
            vobis</p>
          <p xml:id="ex20_24" n="24">altare de terra facietis mihi et offeretis super eo holocausta
            et pacifica vestra oves vestras et boves in omni loco in quo memoria fuerit nominis mei
            veniam ad te et benedicam tibi</p>
          <p xml:id="ex20_25" n="25">quod si altare lapideum feceris mihi non aedificabis illud de
            sectis lapidibus si enim levaveris cultrum tuum super eo polluetur</p>
          <p xml:id="ex20_26" n="26">non ascendes per gradus ad altare meum ne reveletur turpitudo
            tua</p>
        </div>
        <div xml:id="bible-ex21" n="21">
          <head>Caput 21</head>
          <p xml:id="ex21_1" n="1">haec sunt iudicia quae propones eis</p>
          <p xml:id="ex21_2" n="2">si emeris servum hebraeum sex annis serviet tibi in septimo
            egredietur liber gratis</p>
          <p xml:id="ex21_3" n="3">cum quali veste intraverit cum tali exeat si habens uxorem et
            uxor egredietur simul</p>
          <p xml:id="ex21_4" n="4">sin autem dominus dederit illi uxorem et peperit filios et filias
            mulier et liberi eius erunt domini sui ipse vero exibit cum vestitu suo</p>
          <p xml:id="ex21_5" n="5">quod si dixerit servus diligo dominum meum et uxorem ac liberos
            non egrediar liber</p>
          <p xml:id="ex21_6" n="6">offeret eum dominus diis et adplicabitur ad ostium et postes
            perforabitque aurem eius subula et erit ei servus in saeculum</p>
          <p xml:id="ex21_7" n="7">si quis vendiderit filiam suam in famulam non egredietur sicut
            ancillae exire consuerunt</p>
          <p xml:id="ex21_8" n="8">si displicuerit oculis domini sui cui tradita fuerit dimittet eam
            populo autem alieno vendendi non habet potestatem si spreverit eam</p>
          <p xml:id="ex21_9" n="9">sin autem filio suo desponderit eam iuxta morem filiarum faciet
            illi</p>
          <p xml:id="ex21_10" n="10">quod si alteram ei acceperit providebit puellae nuptias et
            vestimenta et pretium pudicitiae non negabit</p>
          <p xml:id="ex21_11" n="11">si tria ista non fecerit egredietur gratis absque pecunia</p>
          <p xml:id="ex21_12" n="12">qui percusserit hominem volens occidere morte moriatur</p>
          <p xml:id="ex21_13" n="13">qui autem non est insidiatus sed Deus illum tradidit in manu
            eius constituam tibi locum quo fugere debeat</p>
          <p xml:id="ex21_14" n="14">si quis de industria occiderit proximum suum et per insidias ab
            altari meo evelles eum ut moriatur</p>
          <p xml:id="ex21_15" n="15">qui percusserit patrem suum et matrem morte moriatur</p>
          <p xml:id="ex21_16" n="16">qui furatus fuerit hominem et vendiderit eum convictus noxae
            morte moriatur</p>
          <p xml:id="ex21_17" n="17">qui maledixerit patri suo et matri morte moriatur</p>
          <p xml:id="ex21_18" n="18">si rixati fuerint viri et percusserit alter proximum suum
            lapide vel pugno et ille mortuus non fuerit sed iacuerit in lectulo</p>
          <p xml:id="ex21_19" n="19">si surrexerit et ambulaverit foris super baculum suum innocens
            erit qui percussit ita tamen ut operas eius et inpensas in medicos restituat</p>
          <p xml:id="ex21_20" n="20">qui percusserit servum suum vel ancillam virga et mortui
            fuerint in manibus eius criminis reus erit</p>
          <p xml:id="ex21_21" n="21">sin autem uno die supervixerit vel duobus non subiacebit poenae
            quia pecunia illius est</p>
          <p xml:id="ex21_22" n="22">si rixati fuerint viri et percusserit quis mulierem praegnantem
            et abortivum quidem fecerit sed ipsa vixerit subiacebit damno quantum expetierit maritus
            mulieris et arbitri iudicarint</p>
          <p xml:id="ex21_23" n="23">sin autem mors eius fuerit subsecuta reddet animam pro
            anima</p>
          <p xml:id="ex21_24" n="24">oculum pro oculo dentem pro dente manum pro manu pedem pro
            pede</p>
          <p xml:id="ex21_25" n="25">adustionem pro adustione vulnus pro vulnere livorem pro
            livore</p>
          <p xml:id="ex21_26" n="26">si percusserit quispiam oculum servi sui aut ancillae et luscos
            eos fecerit dimittet liberos pro oculo quem eruit</p>
          <p xml:id="ex21_27" n="27">dentem quoque si excusserit servo vel ancillae suae similiter
            dimittet eos liberos</p>
          <p xml:id="ex21_28" n="28">si bos cornu petierit virum aut mulierem et mortui fuerint
            lapidibus obruetur et non comedentur carnes eius dominusque bovis innocens erit</p>
          <p xml:id="ex21_29" n="29">quod si bos cornipeta fuerit ab heri et nudius tertius et
            contestati sunt dominum eius nec reclusit eum occideritque virum aut mulierem et bos
            lapidibus obruetur et dominum illius occident</p>
          <p xml:id="ex21_30" n="30">quod si pretium ei fuerit inpositum dabit pro anima sua
            quicquid fuerit postulatus</p>
          <p xml:id="ex21_31" n="31">filium quoque et filiam si cornu percusserit simili sententiae
            subiacebit</p>
          <p xml:id="ex21_32" n="32">si servum ancillamque invaserit triginta siclos argenti dabit
            domino bos vero lapidibus opprimetur</p>
          <p xml:id="ex21_33" n="33">si quis aperuerit cisternam et foderit et non operuerit eam
            cecideritque bos vel asinus in eam</p>
          <p xml:id="ex21_34" n="34">dominus cisternae reddet pretium iumentorum quod autem mortuum
            est ipsius erit</p>
          <p xml:id="ex21_35" n="35">si bos alienus bovem alterius vulnerarit et ille mortuus fuerit
            vendent bovem vivum et divident pretium cadaver autem mortui inter se dispertient</p>
          <p xml:id="ex21_36" n="36">sin autem sciebat quod bos cornipeta esset ab heri et nudius
            tertius et non custodivit eum dominus suus reddet bovem pro bove et cadaver integrum
            accipiet</p>
        </div>
        <div xml:id="bible-ex22" n="22">
          <head>Caput 22</head>
          <p xml:id="ex22_1" n="1">si quis furatus fuerit bovem aut ovem et occiderit vel vendiderit
            quinque boves pro uno bove restituet et quattuor oves pro una ove</p>
          <p xml:id="ex22_2" n="2">si effringens fur domum sive suffodiens fuerit inventus et
            accepto vulnere mortuus fuerit percussor non erit reus sanguinis</p>
          <p xml:id="ex22_3" n="3">quod si orto sole hoc fecerit homicidium perpetravit et ipse
            morietur si non habuerit quod pro furto reddat venundabitur</p>
          <p xml:id="ex22_4" n="4">si inventum fuerit apud eum quod furatus est vivens sive bos sive
            asinus sive ovis duplum restituet</p>
          <p xml:id="ex22_5" n="5">si laeserit quispiam agrum vel vineam et dimiserit iumentum suum
            ut depascatur aliena quicquid optimum habuerit in agro suo vel in vinea pro damni
            aestimatione restituet</p>
          <p xml:id="ex22_6" n="6">si egressus ignis invenerit spinas et conprehenderit acervos
            frugum sive stantes segetes in agris reddet damnum qui ignem succenderit</p>
          <p xml:id="ex22_7" n="7">si quis commendaverit amico pecuniam aut vas in custodiam et ab
            eo qui susceperat furto ablata fuerint si invenitur fur duplum reddet</p>
          <p xml:id="ex22_8" n="8">si latet dominus domus adplicabitur ad deos et iurabit quod non
            extenderit manum in rem proximi sui</p>
          <p xml:id="ex22_9" n="9">ad perpetrandam fraudem tam in bove quam in asino et ove ac
            vestimento et quicquid damnum inferre potest ad deos utriusque causa perveniet et si
            illi iudicaverint duplum restituet proximo suo</p>
          <p xml:id="ex22_10" n="10">si quis commendaverit proximo suo asinum bovem ovem et omne
            iumentum ad custodiam et mortuum fuerit aut debilitatum vel captum ab hostibus nullusque
            hoc viderit</p>
          <p xml:id="ex22_11" n="11">iusiurandum erit in medio quod non extenderit manum ad rem
            proximi sui suscipietque dominus iuramentum et ille reddere non cogetur</p>
          <p xml:id="ex22_12" n="12">quod si furto ablatum fuerit restituet damnum domino</p>
          <p xml:id="ex22_13" n="13">si comestum a bestia deferet ad eum quod occisum est et non
            restituet</p>
          <p xml:id="ex22_14" n="14">qui a proximo suo quicquam horum mutuo postularit et
            debilitatum aut mortuum fuerit domino non praesente reddere conpelletur</p>
          <p xml:id="ex22_15" n="15">quod si inpraesentiarum fuit dominus non restituet maxime si
            conductum venerat pro mercede operis sui</p>
          <p xml:id="ex22_16" n="16">si seduxerit quis virginem necdum desponsatam et dormierit cum
            ea dotabit eam et habebit uxorem</p>
          <p xml:id="ex22_17" n="17">si pater virginis dare noluerit reddet pecuniam iuxta modum
            dotis quam virgines accipere consuerunt</p>
          <p xml:id="ex22_18" n="18">maleficos non patieris vivere</p>
          <p xml:id="ex22_19" n="19">qui coierit cum iumento morte moriatur</p>
          <p xml:id="ex22_20" n="20">qui immolat diis occidetur praeter Domino soli</p>
          <p xml:id="ex22_21" n="21">advenam non contristabis neque adfliges eum advenae enim et
            ipsi fuistis in terra Aegypti</p>
          <p xml:id="ex22_22" n="22">viduae et pupillo non nocebitis</p>
          <p xml:id="ex22_23" n="23">si laeseritis eos vociferabuntur ad me et ego audiam clamorem
            eorum</p>
          <p xml:id="ex22_24" n="24">et indignabitur furor meus percutiamque vos gladio et erunt
            uxores vestrae viduae et filii vestri pupilli</p>
          <p xml:id="ex22_25" n="25">si pecuniam mutuam dederis populo meo pauperi qui habitat tecum
            non urgues eum quasi exactor nec usuris opprimes</p>
          <p xml:id="ex22_26" n="26">si pignus a proximo tuo acceperis vestimentum ante solis
            occasum redde ei</p>
          <p xml:id="ex22_27" n="27">ipsum enim est solum quo operitur indumentum carnis eius nec
            habet aliud in quo dormiat si clamaverit ad me exaudiam eum quia misericors sum</p>
          <p xml:id="ex22_28" n="28">diis non detrahes et principi populi tui non maledices</p>
          <p xml:id="ex22_29" n="29">decimas tuas et primitias non tardabis offerre primogenitum
            filiorum tuorum dabis mihi</p>
          <p xml:id="ex22_30" n="30">de bubus quoque et ovibus similiter facies septem diebus sit
            cum matre sua die octavo reddes illum mihi</p>
          <p xml:id="ex22_31" n="31">viri sancti eritis mihi carnem quae a bestiis fuerit
            praegustata non comedetis sed proicietis canibus</p>
        </div>
        <div xml:id="bible-ex23" n="23">
          <head>Caput 23</head>
          <p xml:id="ex23_1" n="1">non suscipies vocem mendacii nec iunges manum tuam ut pro impio
            dicas falsum testimonium</p>
          <p xml:id="ex23_2" n="2">non sequeris turbam ad faciendum malum nec in iudicio plurimorum
            adquiesces sententiae ut a vero devies</p>
          <p xml:id="ex23_3" n="3">pauperis quoque non misereberis in negotio</p>
          <p xml:id="ex23_4" n="4">si occurreris bovi inimici tui aut asino erranti reduc ad eum</p>
          <p xml:id="ex23_5" n="5">si videris asinum odientis te iacere sub onere non pertransibis
            sed sublevabis cum eo</p>
          <p xml:id="ex23_6" n="6">non declinabis in iudicio pauperis</p>
          <p xml:id="ex23_7" n="7">mendacium fugies insontem et iustum non occides quia aversor
            impium</p>
          <p xml:id="ex23_8" n="8">nec accipias munera quae excaecant etiam prudentes et subvertunt
            verba iustorum</p>
          <p xml:id="ex23_9" n="9">peregrino molestus non eris scitis enim advenarum animas quia et
            ipsi peregrini fuistis in terra Aegypti</p>
          <p xml:id="ex23_10" n="10">sex annis seminabis terram tuam et congregabis fruges eius</p>
          <p xml:id="ex23_11" n="11">anno autem septimo dimittes eam et requiescere facies ut
            comedant pauperes populi tui et quicquid reliqui fuerit edant bestiae agri ita facies in
            vinea et in oliveto tuo</p>
          <p xml:id="ex23_12" n="12">sex diebus operaberis septima die cessabis ut requiescat bos et
            asinus tuus et refrigeretur filius ancillae tuae et advena</p>
          <p xml:id="ex23_13" n="13">omnia quae dixi vobis custodite et per nomen externorum deorum
            non iurabitis neque audietur ex ore vestro</p>
          <p xml:id="ex23_14" n="14">tribus vicibus per singulos annos mihi festa celebrabitis</p>
          <p xml:id="ex23_15" n="15">sollemnitatem azymorum custodies septem diebus comedes azyma
            sicut praecepi tibi tempore mensis novorum quando egressus es de Aegypto non apparebis
            in conspectu meo vacuus</p>
          <p xml:id="ex23_16" n="16">et sollemnitatem messis primitivorum operis tui quaecumque
            serueris in agro sollemnitatem quoque in exitu anni quando congregaveris omnes fruges
            tuas de agro</p>
          <p xml:id="ex23_17" n="17">ter in anno apparebit omne masculinum tuum coram Domino Deo</p>
          <p xml:id="ex23_18" n="18">non immolabis super fermento sanguinem victimae meae nec
            remanebit adeps sollemnitatis meae usque mane</p>
          <p xml:id="ex23_19" n="19">primitias frugum terrae tuae deferes in domum Domini Dei tui
            nec coques hedum in lacte matris suae</p>
          <p xml:id="ex23_20" n="20">ecce ego mittam angelum meum qui praecedat te et custodiat in
            via et introducat ad locum quem paravi</p>
          <p xml:id="ex23_21" n="21">observa eum et audi vocem eius nec contemnendum putes quia non
            dimittet cum peccaveritis et est nomen meum in illo</p>
          <p xml:id="ex23_22" n="22">quod si audieris vocem eius et feceris omnia quae loquor
            inimicus ero inimicis tuis et adfligam adfligentes te</p>
          <p xml:id="ex23_23" n="23">praecedetque te angelus meus et introducet te ad Amorreum et
            Hettheum et Ferezeum Chananeumque et Eveum et Iebuseum quos ego contribo</p>
          <p xml:id="ex23_24" n="24">non adorabis deos eorum nec coles eos non facies opera eorum
            sed destrues eos et confringes statuas eorum</p>
          <p xml:id="ex23_25" n="25">servietisque Domino Deo vestro ut benedicam panibus tuis et
            aquis et auferam infirmitatem de medio tui</p>
          <p xml:id="ex23_26" n="26">non erit infecunda nec sterilis in terra tua numerum dierum
            tuorum implebo</p>
          <p xml:id="ex23_27" n="27">terrorem meum mittam in praecursum tuum et occidam omnem
            populum ad quem ingredieris cunctorumque inimicorum tuorum coram te terga vertam</p>
          <p xml:id="ex23_28" n="28">emittens crabrones prius qui fugabunt Eveum et Chananeum et
            Hettheum antequam introeas</p>
          <p xml:id="ex23_29" n="29">non eiciam eos a facie tua anno uno ne terra in solitudinem
            redigatur et crescant contra te bestiae</p>
          <p xml:id="ex23_30" n="30">paulatim expellam eos de conspectu tuo donec augearis et
            possideas terram</p>
          <p xml:id="ex23_31" n="31">ponam autem terminos tuos a mari Rubro usque ad mare
            Palestinorum et a deserto usque ad Fluvium tradam manibus vestris habitatores terrae et
            eiciam eos de conspectu vestro</p>
          <p xml:id="ex23_32" n="32">non inibis cum eis foedus nec cum diis eorum</p>
          <p xml:id="ex23_33" n="33">non habitent in terra tua ne forte peccare te faciant in me si
            servieris diis eorum quod tibi certo erit in scandalum</p>
        </div>
        <div xml:id="bible-ex24" n="24">
          <head>Caput 24</head>
          <p xml:id="ex24_1" n="1">Mosi quoque dixit ascende ad Dominum tu et Aaron Nadab et Abiu et
            septuaginta senes ex Israhel et adorabitis procul</p>
          <p xml:id="ex24_2" n="2">solusque Moses ascendet ad Dominum et illi non adpropinquabunt
            nec populus ascendet cum eo</p>
          <p xml:id="ex24_3" n="3">venit ergo Moses et narravit plebi omnia verba Domini atque
            iudicia responditque cunctus populus una voce omnia verba Domini quae locutus est
            faciemus</p>
          <p xml:id="ex24_4" n="4">scripsit autem Moses universos sermones Domini et mane consurgens
            aedificavit altare ad radices montis et duodecim titulos per duodecim tribus Israhel</p>
          <p xml:id="ex24_5" n="5">misitque iuvenes de filiis Israhel et obtulerunt holocausta
            immolaveruntque victimas pacificas Domino vitulos</p>
          <p xml:id="ex24_6" n="6">tulit itaque Moses dimidiam partem sanguinis et misit in crateras
            partem autem residuam fudit super altare</p>
          <p xml:id="ex24_7" n="7">adsumensque volumen foederis legit audiente populo qui dixerunt
            omnia quae locutus est Dominus faciemus et erimus oboedientes</p>
          <p xml:id="ex24_8" n="8">ille vero sumptum sanguinem respersit in populum et ait hic est
            sanguis foederis quod pepigit Dominus vobiscum super cunctis sermonibus his</p>
          <p xml:id="ex24_9" n="9">ascenderuntque Moses et Aaron Nadab et Abiu et septuaginta de
            senioribus Israhel</p>
          <p xml:id="ex24_10" n="10">et viderunt Deum Israhel sub pedibus eius quasi opus lapidis
            sapphirini et quasi caelum cum serenum est</p>
          <p xml:id="ex24_11" n="11">nec super eos qui procul recesserant de filiis Israhel misit
            manum suam videruntque Deum et comederunt ac biberunt</p>
          <p xml:id="ex24_12" n="12">dixit autem Dominus ad Mosen ascende ad me in montem et esto
            ibi daboque tibi tabulas lapideas et legem ac mandata quae scripsi ut doceas eos</p>
          <p xml:id="ex24_13" n="13">surrexerunt Moses et Iosue minister eius ascendensque Moses in
            montem Dei</p>
          <p xml:id="ex24_14" n="14">senioribus ait expectate hic donec revertamur ad vos habetis
            Aaron et Hur vobiscum si quid natum fuerit quaestionis referetis ad eos</p>
          <p xml:id="ex24_15" n="15">cumque ascendisset Moses operuit nubes montem</p>
          <p xml:id="ex24_16" n="16">et habitavit gloria Domini super Sinai tegens illum nube sex
            diebus septimo autem die vocavit eum de medio caliginis</p>
          <p xml:id="ex24_17" n="17">erat autem species gloriae Domini quasi ignis ardens super
            verticem montis in conspectu filiorum Israhel</p>
          <p xml:id="ex24_18" n="18">ingressusque Moses medium nebulae ascendit in montem et fuit
            ibi quadraginta diebus et quadraginta noctibus</p>
        </div>
        <div xml:id="bible-ex25" n="25">
          <head>Caput 25</head>
          <p xml:id="ex25_1" n="1">locutusque est Dominus ad Mosen dicens</p>
          <p xml:id="ex25_2" n="2">loquere filiis Israhel ut tollant mihi primitias ab omni homine
            qui offert ultroneus accipietis eas</p>
          <p xml:id="ex25_3" n="3">haec sunt autem quae accipere debetis aurum et argentum et
            aes</p>
          <p xml:id="ex25_4" n="4">hyacinthum et purpuram coccumque bis tinctum et byssum pilos
            caprarum</p>
          <p xml:id="ex25_5" n="5">et pelles arietum rubricatas pelles ianthinas et ligna
            setthim</p>
          <p xml:id="ex25_6" n="6">oleum ad luminaria concinnanda aromata in unguentum et thymiama
            boni odoris</p>
          <p xml:id="ex25_7" n="7">lapides onychinos et gemmas ad ornandum ephod ac rationale</p>
          <p xml:id="ex25_8" n="8">facientque mihi sanctuarium et habitabo in medio eorum</p>
          <p xml:id="ex25_9" n="9">iuxta omnem similitudinem tabernaculi quod ostendam tibi et
            omnium vasorum in cultum eius sicque facietis illud</p>
          <p xml:id="ex25_10" n="10">arcam de lignis setthim conpingite cuius longitudo habeat duos
            semis cubitos latitudo cubitum et dimidium altitudo cubitum similiter ac semissem</p>
          <p xml:id="ex25_11" n="11">et deaurabis eam auro mundissimo intus et foris faciesque supra
            coronam auream per circuitum</p>
          <p xml:id="ex25_12" n="12">et quattuor circulos aureos quos pones per quattuor arcae
            angulos duo circuli sint in latere uno et duo in altero</p>
          <p xml:id="ex25_13" n="13">facies quoque vectes de lignis setthim et operies eos auro</p>
          <p xml:id="ex25_14" n="14">inducesque per circulos qui sunt in arcae lateribus ut portetur
            in eis</p>
          <p xml:id="ex25_15" n="15">qui semper erunt in circulis nec umquam extrahentur ab eis</p>
          <p xml:id="ex25_16" n="16">ponesque in arcam testificationem quam dabo tibi</p>
          <p xml:id="ex25_17" n="17">facies et propitiatorium de auro mundissimo duos cubitos et
            dimidium tenebit longitudo eius cubitum ac semissem latitudo</p>
          <p xml:id="ex25_18" n="18">duos quoque cherubin aureos et productiles facies ex utraque
            parte oraculi</p>
          <p xml:id="ex25_19" n="19">cherub unus sit in latere uno et alter in altero</p>
          <p xml:id="ex25_20" n="20">utrumque latus propitiatorii tegant expandentes alas et
            operientes oraculum respiciantque se mutuo versis vultibus in propitiatorium quo
            operienda est arca</p>
          <p xml:id="ex25_21" n="21">in qua pones testimonium quod dabo tibi</p>
          <p xml:id="ex25_22" n="22">inde praecipiam et loquar ad te supra propitiatorio scilicet ac
            medio duorum cherubin qui erunt super arcam testimonii cuncta quae mandabo per te filiis
            Israhel</p>
          <p xml:id="ex25_23" n="23">facies et mensam de lignis setthim habentem duos cubitos
            longitudinis et in latitudine cubitum et in altitudine cubitum ac semissem</p>
          <p xml:id="ex25_24" n="24">et inaurabis eam auro purissimo faciesque illi labium aureum
            per circuitum</p>
          <p xml:id="ex25_25" n="25">et ipsi labio coronam interrasilem altam quattuor digitis et
            super illam alteram coronam aureolam</p>
          <p xml:id="ex25_26" n="26">quattuor quoque circulos aureos praeparabis et pones eos in
            quattuor angulis eiusdem mensae per singulos pedes</p>
          <p xml:id="ex25_27" n="27">subter coronam erunt circuli aurei ut mittantur vectes per eos
            et possit mensa portari</p>
          <p xml:id="ex25_28" n="28">ipsosque vectes facies de lignis setthim et circumdabis auro ad
            subvehendam mensam</p>
          <p xml:id="ex25_29" n="29">parabis et acetabula ac fialas turibula et cyatos in quibus
            offerenda sunt libamina ex auro purissimo</p>
          <p xml:id="ex25_30" n="30">et pones super mensam panes propositionis in conspectu meo
            semper</p>
          <p xml:id="ex25_31" n="31">facies et candelabrum ductile de auro mundissimo hastile eius
            et calamos scyphos et spherulas ac lilia ex ipso procedentia</p>
          <p xml:id="ex25_32" n="32">sex calami egredientur de lateribus tres ex uno latere et tres
            ex altero</p>
          <p xml:id="ex25_33" n="33">tres scyphi quasi in nucis modum per calamos singulos
            spherulaque simul et lilium et tres similiter scyphi instar nucis in calamo altero
            spherulaque et lilium hoc erit opus sex calamorum qui producendi sunt de hastili</p>
          <p xml:id="ex25_34" n="34">in ipso autem candelabro erunt quattuor scyphi in nucis modum
            spherulaeque per singulos et lilia</p>
          <p xml:id="ex25_35" n="35">spherula sub duobus calamis per tria loca qui simul sex fiunt
            procedentes de hastili uno</p>
          <p xml:id="ex25_36" n="36">et spherae igitur et calami ex ipso erunt universa ductilia de
            auro purissimo</p>
          <p xml:id="ex25_37" n="37">facies et lucernas septem et pones eas super candelabrum ut
            luceant ex adverso</p>
          <p xml:id="ex25_38" n="38">emunctoria quoque et ubi quae emuncta sunt extinguantur fient
            de auro purissimo</p>
          <p xml:id="ex25_39" n="39">omne pondus candelabri cum universis vasis suis habebit
            talentum auri mundissimi</p>
          <p xml:id="ex25_40" n="40">inspice et fac secundum exemplar quod tibi in monte monstratum
            est</p>
        </div>
        <div xml:id="bible-ex26" n="26">
          <head>Caput 26</head>
          <p xml:id="ex26_1" n="1">tabernaculum vero ita fiet decem cortinas de bysso retorta et
            hyacintho ac purpura coccoque bis tincto variatas opere plumario facies</p>
          <p xml:id="ex26_2" n="2">longitudo cortinae unius habebit viginti octo cubitos latitudo
            quattuor cubitorum erit unius mensurae fient universa tentoria</p>
          <p xml:id="ex26_3" n="3">quinque cortinae sibi iungentur mutuo et aliae quinque nexu
            simili coherebunt</p>
          <p xml:id="ex26_4" n="4">ansulas hyacinthinas in lateribus ac summitatibus facies
            cortinarum ut possint invicem copulari</p>
          <p xml:id="ex26_5" n="5">quinquagenas ansulas cortina habebit in utraque parte ita
            insertas ut ansa contra ansam veniat et altera alteri possit aptari</p>
          <p xml:id="ex26_6" n="6">facies et quinquaginta circulos aureos quibus cortinarum vela
            iungenda sunt ut unum tabernaculum fiat</p>
          <p xml:id="ex26_7" n="7">facies et saga cilicina undecim ad operiendum tectum
            tabernaculi</p>
          <p xml:id="ex26_8" n="8">longitudo sagi unius habebit triginta cubitos et latitudo
            quattuor aequa erit mensura sagorum omnium</p>
          <p xml:id="ex26_9" n="9">e quibus quinque iunges seorsum et sex sibi mutuo copulabis ita
            ut sextum sagum in fronte tecti duplices</p>
          <p xml:id="ex26_10" n="10">facies et quinquaginta ansas in ora sagi unius ut coniungi cum
            altero queat et quinquaginta ansas in ora sagi alterius ut cum altero copuletur</p>
          <p xml:id="ex26_11" n="11">quinquaginta fibulas aeneas quibus iungantur ansae et unum ex
            omnibus operimentum fiat</p>
          <p xml:id="ex26_12" n="12">quod autem superfuerit in sagis quae parantur tecto id est unum
            sagum quod amplius est ex medietate eius operies posteriora tabernaculi</p>
          <p xml:id="ex26_13" n="13">et cubitus ex una parte pendebit et alter ex altera qui plus
            est in sagorum longitudine utrumque latus tabernaculi protegens</p>
          <p xml:id="ex26_14" n="14">facies et operimentum aliud tecto de pellibus arietum
            rubricatis et super hoc rursum aliud operimentum de ianthinis pellibus</p>
          <p xml:id="ex26_15" n="15">facies et tabulas stantes tabernaculi de lignis setthim</p>
          <p xml:id="ex26_16" n="16">quae singulae denos cubitos in longitudine habeant et in
            latitudine singulos ac semissem</p>
          <p xml:id="ex26_17" n="17">in lateribus tabulae duae incastraturae fient quibus tabula
            alteri tabulae conectatur atque in hunc modum cunctae tabulae parabuntur</p>
          <p xml:id="ex26_18" n="18">quarum viginti erunt in latere meridiano quod vergit ad
            austrum</p>
          <p xml:id="ex26_19" n="19">quibus quadraginta bases argenteas fundes ut binae bases
            singulis tabulis per duos angulos subiciantur</p>
          <p xml:id="ex26_20" n="20">in latere quoque secundo tabernaculi quod vergit ad aquilonem
            viginti tabulae erunt</p>
          <p xml:id="ex26_21" n="21">quadraginta habentes bases argenteas binae bases singulis
            tabulis subponentur</p>
          <p xml:id="ex26_22" n="22">ad occidentalem vero plagam tabernaculi facies sex tabulas</p>
          <p xml:id="ex26_23" n="23">et rursum alias duas quae in angulis erigantur post tergum
            tabernaculi</p>
          <p xml:id="ex26_24" n="24">eruntque coniunctae a deorsum usque sursum et una omnes conpago
            retinebit duabus quoque tabulis quae in angulis ponendae sunt similis iunctura
            servabitur</p>
          <p xml:id="ex26_25" n="25">et erunt simul tabulae octo bases earum argenteae sedecim
            duabus basibus per unam tabulam supputatis</p>
          <p xml:id="ex26_26" n="26">facies et vectes de lignis setthim quinque ad continendas
            tabulas in uno latere tabernaculi</p>
          <p xml:id="ex26_27" n="27">et quinque alios in altero et eiusdem numeri ad occidentalem
            plagam</p>
          <p xml:id="ex26_28" n="28">qui mittentur per medias tabulas a summo usque ad summum</p>
          <p xml:id="ex26_29" n="29">ipsasque tabulas deaurabis et fundes eis anulos aureos per quos
            vectes tabulata contineant quos operies lamminis aureis</p>
          <p xml:id="ex26_30" n="30">et eriges tabernaculum iuxta exemplum quod tibi in monte
            monstratum est</p>
          <p xml:id="ex26_31" n="31">facies et velum de hyacintho et purpura coccoque bis tincto et
            bysso retorta opere plumario et pulchra varietate contextum</p>
          <p xml:id="ex26_32" n="32">quod adpendes ante quattuor columnas de lignis setthim quae
            ipsae quidem deauratae erunt et habebunt capita aurea sed bases argenteas</p>
          <p xml:id="ex26_33" n="33">inseretur autem velum per circulos intra quod pones arcam
            testimonii et quo sanctuarium et sanctuarii sanctuaria dividentur</p>
          <p xml:id="ex26_34" n="34">pones et propitiatorium super arcam testimonii in sancta
            sanctorum</p>
          <p xml:id="ex26_35" n="35">mensamque extra velum et contra mensam candelabrum in latere
            tabernaculi meridiano mensa enim stabit in parte aquilonis</p>
          <p xml:id="ex26_36" n="36">facies et tentorium in introitu tabernaculi de hyacintho et
            purpura coccoque bis tincto et bysso retorta opere plumarii</p>
          <p xml:id="ex26_37" n="37">et quinque columnas deaurabis lignorum setthim ante quas
            ducetur tentorium quarum erunt capita aurea et bases aeneae</p>
        </div>
        <div xml:id="bible-ex27" n="27">
          <head>Caput 27</head>
          <p xml:id="ex27_1" n="1">facies et altare de lignis setthim quod habebit quinque cubitos
            in longitudine et totidem in latitudine id est quadrum et tres cubitos in altitudine</p>
          <p xml:id="ex27_2" n="2">cornua autem per quattuor angulos ex ipso erunt et operies illud
            aere</p>
          <p xml:id="ex27_3" n="3">faciesque in usus eius lebetas ad suscipiendos cineres et
            forcipes atque fuscinulas et ignium receptacula omnia vasa ex aere fabricabis</p>
          <p xml:id="ex27_4" n="4">craticulamque in modum retis aeneam per cuius quattuor angulos
            erunt quattuor anuli aenei</p>
          <p xml:id="ex27_5" n="5">quos pones subter arulam altaris eritque craticula usque ad
            altaris medium</p>
          <p xml:id="ex27_6" n="6">facies et vectes altaris de lignis setthim duos quos operies
            lamminis aeneis</p>
          <p xml:id="ex27_7" n="7">et induces per circulos eruntque ex utroque latere altaris ad
            portandum</p>
          <p xml:id="ex27_8" n="8">non solidum sed inane et cavum intrinsecus facies illud sicut
            tibi in monte monstratum est</p>
          <p xml:id="ex27_9" n="9">facies et atrium tabernaculi in cuius plaga australi contra
            meridiem erunt tentoria de bysso retorta centum cubitos unum latus tenebit in
            longitudine</p>
          <p xml:id="ex27_10" n="10">et columnas viginti cum basibus totidem aeneis quae capita cum
            celaturis suis habebunt argentea</p>
          <p xml:id="ex27_11" n="11">similiter in latere aquilonis per longum erunt tentoria centum
            cubitorum columnae viginti et bases aeneae eiusdem numeri et capita earum cum celaturis
            suis argentea</p>
          <p xml:id="ex27_12" n="12">in latitudine vero atrii quod respicit ad occidentem erunt
            tentoria per quinquaginta cubitos et columnae decem basesque totidem</p>
          <p xml:id="ex27_13" n="13">in ea quoque atrii latitudine quae respicit ad orientem
            quinquaginta cubiti erunt</p>
          <p xml:id="ex27_14" n="14">in quibus quindecim cubitorum tentoria lateri uno deputabuntur
            columnaeque tres et bases totidem</p>
          <p xml:id="ex27_15" n="15">et in latere altero erunt tentoria cubitos obtinentia quindecim
            columnas tres et bases totidem</p>
          <p xml:id="ex27_16" n="16">in introitu vero atrii fiet tentorium cubitorum viginti ex
            hyacintho et purpura coccoque bis tincto et bysso retorta opere plumarii columnas
            habebit quattuor cum basibus totidem</p>
          <p xml:id="ex27_17" n="17">omnes columnae atrii per circuitum vestitae erunt argenti
            lamminis capitibus argenteis et basibus aeneis</p>
          <p xml:id="ex27_18" n="18">in longitudine occupabit atrium cubitos centum in latitudine
            quinquaginta altitudo quinque cubitorum erit fietque de bysso retorta et habebit bases
            aeneas</p>
          <p xml:id="ex27_19" n="19">cuncta vasa tabernaculi in omnes usus et caerimonias tam
            paxillos eius quam atrii ex aere facies</p>
          <p xml:id="ex27_20" n="20">praecipe filiis Israhel ut adferant tibi oleum de arboribus
            olivarum purissimum piloque contusum ut ardeat lucerna semper</p>
          <p xml:id="ex27_21" n="21">in tabernaculo testimonii extra velum quod oppansum est
            testimonio et conlocabunt eam Aaron et filii eius ut usque mane luceat coram Domino
            perpetuus erit cultus per successiones eorum a filiis Israhel</p>
        </div>
        <div xml:id="bible-ex28" n="28">
          <head>Caput 28</head>
          <p xml:id="ex28_1" n="1">adplica quoque ad te Aaron fratrem tuum cum filiis suis de medio
            filiorum Israhel ut sacerdotio fungantur mihi Aaron Nadab et Abiu Eleazar et Ithamar</p>
          <p xml:id="ex28_2" n="2">faciesque vestem sanctam fratri tuo in gloriam et decorem</p>
          <p xml:id="ex28_3" n="3">et loqueris cunctis sapientibus corde quos replevi spiritu
            prudentiae ut faciant vestes Aaron in quibus sanctificatus ministret mihi</p>
          <p xml:id="ex28_4" n="4">haec autem erunt vestimenta quae facient rationale et
            superumerale tunicam et lineam strictam cidarim et balteum facient vestimenta sancta
            Aaron fratri tuo et filiis eius ut sacerdotio fungantur mihi</p>
          <p xml:id="ex28_5" n="5">accipientque aurum et hyacinthum et purpuram coccumque bis
            tinctum et byssum</p>
          <p xml:id="ex28_6" n="6">facient autem superumerale de auro et hyacintho ac purpura
            coccoque bis tincto et bysso retorta opere polymito</p>
          <p xml:id="ex28_7" n="7">duas oras iunctas habebit in utroque latere summitatum ut in unum
            redeant</p>
          <p xml:id="ex28_8" n="8">ipsaque textura et cuncta operis varietas erit ex auro et
            hyacintho et purpura coccoque bis tincto et bysso retorta</p>
          <p xml:id="ex28_9" n="9">sumesque duos lapides onychinos et sculpes in eis nomina filiorum
            Israhel</p>
          <p xml:id="ex28_10" n="10">sex nomina in lapide uno et sex reliqua in altero iuxta ordinem
            nativitatis eorum</p>
          <p xml:id="ex28_11" n="11">opere sculptoris et celatura gemmarii sculpes eos nominibus
            filiorum Israhel inclusos auro atque circumdatos</p>
          <p xml:id="ex28_12" n="12">et pones in utroque latere superumeralis memoriale filiis
            Israhel portabitque Aaron nomina eorum coram Domino super utrumque umerum ob
            recordationem</p>
          <p xml:id="ex28_13" n="13">facies et uncinos ex auro</p>
          <p xml:id="ex28_14" n="14">et duas catenulas auri purissimi sibi invicem coherentes quas
            inseres uncinis</p>
          <p xml:id="ex28_15" n="15">rationale quoque iudicii facies opere polymito iuxta texturam
            superumeralis ex auro hyacintho et purpura coccoque bis tincto et bysso retorta</p>
          <p xml:id="ex28_16" n="16">quadrangulum erit et duplex mensuram palmi habebit tam in
            longitudine quam in latitudine</p>
          <p xml:id="ex28_17" n="17">ponesque in eo quattuor ordines lapidum in primo versu erit
            lapis sardius et topazius et zmaragdus</p>
          <p xml:id="ex28_18" n="18">in secundo carbunculus sapphyrus et iaspis</p>
          <p xml:id="ex28_19" n="19">in tertio ligyrius achates et amethistus</p>
          <p xml:id="ex28_20" n="20">in quarto chrysolitus onychinus et berillus inclusi auro erunt
            per ordines suos</p>
          <p xml:id="ex28_21" n="21">habebuntque nomina filiorum Israhel duodecim nominibus
            celabuntur singuli lapides nominibus singulorum per duodecim tribus</p>
          <p xml:id="ex28_22" n="22">facies in rationali catenas sibi invicem coherentes ex auro
            purissimo</p>
          <p xml:id="ex28_23" n="23">et duos anulos aureos quos pones in utraque rationalis
            summitate</p>
          <p xml:id="ex28_24" n="24">catenasque aureas iunges anulis qui sunt in marginibus eius</p>
          <p xml:id="ex28_25" n="25">et ipsarum catenarum extrema duobus copulabis uncinis in
            utroque latere superumeralis quod rationale respicit</p>
          <p xml:id="ex28_26" n="26">facies et duos anulos aureos quos pones in summitatibus
            rationalis et in oris quae e regione sunt superumeralis et posteriora eius aspiciunt</p>
          <p xml:id="ex28_27" n="27">nec non et alios duos anulos aureos qui ponendi sunt in utroque
            latere superumeralis deorsum quod respicit contra faciem iuncturae inferioris ut aptari
            possit cum superumerali</p>
          <p xml:id="ex28_28" n="28">et stringatur rationale anulis suis cum anulis superumeralis
            vitta hyacinthina ut maneat iunctura fabrefacta et a se invicem rationale et
            superumerale nequeant separari</p>
          <p xml:id="ex28_29" n="29">portabitque Aaron nomina filiorum Israhel in rationali iudicii
            super pectus suum quando ingreditur sanctuarium memoriale coram Domino in aeternum</p>
          <p xml:id="ex28_30" n="30">pones autem in rationali iudicii doctrinam et veritatem quae
            erunt in pectore Aaron quando ingreditur coram Domino et gestabit iudicium filiorum
            Israhel in pectore suo in conspectu Domini semper</p>
          <p xml:id="ex28_31" n="31">facies et tunicam superumeralis totam hyacinthinam</p>
          <p xml:id="ex28_32" n="32">in cuius medio supra erit capitium et ora per gyrum eius
            textilis sicut fieri solet in extremis vestium partibus ne facile rumpatur</p>
          <p xml:id="ex28_33" n="33">deorsum vero ad pedes eiusdem tunicae per circuitum quasi mala
            punica facies ex hyacintho et purpura et cocco bis tincto mixtis in medio
            tintinabulis</p>
          <p xml:id="ex28_34" n="34">ita ut tintinabulum sit aureum et malum rursumque tintinabulum
            aliud aureum et malum punicum</p>
          <p xml:id="ex28_35" n="35">et vestietur ea Aaron in officio ministerii ut audiatur sonitus
            quando ingreditur et egreditur sanctuarium in conspectu Domini et non moriatur</p>
          <p xml:id="ex28_36" n="36">facies et lamminam de auro purissimo in qua sculpes opere
            celatoris Sanctum Domino</p>
          <p xml:id="ex28_37" n="37">ligabisque eam vitta hyacinthina et erit super tiaram</p>
          <p xml:id="ex28_38" n="38">inminens fronti pontificis portabitque Aaron iniquitates eorum
            quae obtulerint et sanctificaverint filii Israhel in cunctis muneribus et donariis suis
            erit autem lammina semper in fronte eius ut placatus eis sit Dominus</p>
          <p xml:id="ex28_39" n="39">stringesque tunicam bysso et tiaram byssinam facies et balteum
            opere plumarii</p>
          <p xml:id="ex28_40" n="40">porro filiis Aaron tunicas lineas parabis et balteos ac tiaras
            in gloriam et decorem</p>
          <p xml:id="ex28_41" n="41">vestiesque his omnibus Aaron fratrem tuum et filios eius cum eo
            et cunctorum consecrabis manus sanctificabisque illos ut sacerdotio fungantur mihi</p>
          <p xml:id="ex28_42" n="42">facies et feminalia linea ut operiant carnem turpitudinis suae
            a renibus usque ad femina</p>
          <p xml:id="ex28_43" n="43">et utentur eis Aaron et filii eius quando ingredientur
            tabernaculum testimonii vel quando adpropinquant ad altare ut ministrent in sanctuario
            ne iniquitatis rei moriantur legitimum sempiternum erit Aaron et semini eius post
            eum</p>
        </div>
        <div xml:id="bible-ex29" n="29">
          <head>Caput 29</head>
          <p xml:id="ex29_1" n="1">sed et hoc facies ut mihi in sacerdotio consecrentur tolle
            vitulum de armento et arietes duos inmaculatos</p>
          <p xml:id="ex29_2" n="2">panesque azymos et crustula absque fermento quae conspersa sint
            oleo lagana quoque azyma oleo lita de simila triticea cuncta facies</p>
          <p xml:id="ex29_3" n="3">et posita in canistro offeres vitulum autem et duos arietes</p>
          <p xml:id="ex29_4" n="4">et Aaron ac filios eius adplicabis ad ostium tabernaculi
            testimonii cumque laveris patrem cum filiis aqua</p>
          <p xml:id="ex29_5" n="5">indues Aaron vestimentis suis id est linea et tunica et
            superumerali et rationali quod constringes balteo</p>
          <p xml:id="ex29_6" n="6">et pones tiaram in capite eius et lamminam sanctam super
            tiaram</p>
          <p xml:id="ex29_7" n="7">et oleum unctionis fundes super caput eius atque hoc ritu
            consecrabitur</p>
          <p xml:id="ex29_8" n="8">filios quoque illius adplicabis et indues tunicis lineis
            cingesque balteo</p>
          <p xml:id="ex29_9" n="9">Aaron scilicet et liberos eius et inpones eis mitras eruntque
            sacerdotes mei in religione perpetua postquam initiaveris manus eorum</p>
          <p xml:id="ex29_10" n="10">adplicabis et vitulum coram tabernaculo testimonii inponentque
            Aaron et filii eius manus super caput illius</p>
          <p xml:id="ex29_11" n="11">et mactabis eum in conspectu Domini iuxta ostium tabernaculi
            testimonii</p>
          <p xml:id="ex29_12" n="12">sumptumque de sanguine vituli pones super cornua altaris digito
            tuo reliquum autem sanguinem fundes iuxta basim eius</p>
          <p xml:id="ex29_13" n="13">sumes et adipem totum qui operit intestina et reticulum iecoris
            ac duos renes et adipem qui super eos est et offeres incensum super altare</p>
          <p xml:id="ex29_14" n="14">carnes vero vituli et corium et fimum conbures foris extra
            castra eo quod pro peccato sit</p>
          <p xml:id="ex29_15" n="15">unum quoque arietum sumes super cuius caput ponent Aaron et
            filii eius manus</p>
          <p xml:id="ex29_16" n="16">quem cum mactaveris tolles de sanguine eius et fundes circa
            altare</p>
          <p xml:id="ex29_17" n="17">ipsum autem arietem secabis in frusta lotaque intestina eius ac
            pedes pones super concisas carnes et super caput illius</p>
          <p xml:id="ex29_18" n="18">et offeres totum arietem in incensum super altare oblatio est
            Domini odor suavissimus victimae Dei</p>
          <p xml:id="ex29_19" n="19">tolles quoque arietem alterum super cuius caput Aaron et filii
            eius ponent manus</p>
          <p xml:id="ex29_20" n="20">quem cum immolaveris sumes de sanguine ipsius et pones super
            extremum dextrae auriculae Aaron et filiorum eius et super pollices manus eorum et pedis
            dextri fundesque sanguinem super altare per circuitum</p>
          <p xml:id="ex29_21" n="21">cumque tuleris de sanguine qui est super altare et de oleo
            unctionis asperges Aaron et vestes eius filios et vestimenta eorum consecratisque et
            ipsis et vestibus</p>
          <p xml:id="ex29_22" n="22">tolles adipem de ariete et caudam et arvinam quae operit
            vitalia ac reticulum iecoris et duos renes atque adipem qui super eos est armumque
            dextrum eo quod sit aries consecrationum</p>
          <p xml:id="ex29_23" n="23">tortam panis unius crustulum conspersum oleo laganum de
            canistro azymorum quod positum est in conspectu Domini</p>
          <p xml:id="ex29_24" n="24">ponesque omnia super manus Aaron et filiorum eius et
            sanctificabis eos elevans coram Domino</p>
          <p xml:id="ex29_25" n="25">suscipiesque universa de manibus eorum et incendes super altare
            in holocaustum odorem suavissimum in conspectu Domini quia oblatio eius est</p>
          <p xml:id="ex29_26" n="26">sumes quoque pectusculum de ariete quo initiatus est Aaron
            sanctificabisque illud elatum coram Domino et cedet in partem tuam</p>
          <p xml:id="ex29_27" n="27">sanctificabis et pectusculum consecratum et armum quem de
            ariete separasti</p>
          <p xml:id="ex29_28" n="28">quo initiatus est Aaron et filii eius cedentque in partem Aaron
            et filiorum eius iure perpetuo a filiis Israhel quia primitiva sunt et initia de
            victimis eorum pacificis quae offerunt Domino</p>
          <p xml:id="ex29_29" n="29">vestem autem sanctam qua utitur Aaron habebunt filii eius post
            eum ut unguantur in ea et consecrentur manus eorum</p>
          <p xml:id="ex29_30" n="30">septem diebus utetur illa qui pontifex pro eo fuerit
            constitutus de filiis eius et qui ingredietur tabernaculum testimonii ut ministret in
            sanctuario</p>
          <p xml:id="ex29_31" n="31">arietem autem consecrationum tolles et coques carnes eius in
            loco sancto</p>
          <p xml:id="ex29_32" n="32">quibus vescetur Aaron et filii eius panes quoque qui sunt in
            canistro in vestibulo tabernaculi testimonii comedent</p>
          <p xml:id="ex29_33" n="33">ut sit placabile sacrificium et sanctificentur offerentium
            manus alienigena non vescetur ex eis quia sancti sunt</p>
          <p xml:id="ex29_34" n="34">quod si remanserit de carnibus consecratis sive de panibus
            usque mane conbures reliquias igni non comedentur quia sanctificata sunt</p>
          <p xml:id="ex29_35" n="35">omnia quae praecepi tibi facies super Aaron et filiis eius
            septem diebus consecrabis manus eorum</p>
          <p xml:id="ex29_36" n="36">et vitulum pro peccato offeres per singulos dies ad expiandum
            mundabisque altare cum immolaris expiationis hostiam et ungues illud in
            sanctificationem</p>
          <p xml:id="ex29_37" n="37">septem diebus expiabis altare et sanctificabis et erit sanctum
            sanctorum omnis qui tetigerit illud sanctificabitur</p>
          <p xml:id="ex29_38" n="38">hoc est quod facies in altari agnos anniculos duos per singulos
            dies iugiter</p>
          <p xml:id="ex29_39" n="39">unum agnum mane et alterum vespere</p>
          <p xml:id="ex29_40" n="40">decimam partem similae conspersae oleo tunso quod habeat
            mensuram quartam partem hin et vinum ad libandum eiusdem mensurae in agno uno</p>
          <p xml:id="ex29_41" n="41">alterum vero agnum offeres ad vesperam iuxta ritum matutinae
            oblationis et iuxta ea quae diximus in odorem suavitatis</p>
          <p xml:id="ex29_42" n="42">sacrificium Domino oblatione perpetua in generationes vestras
            ad ostium tabernaculi testimonii coram Domino ubi constituam ut loquar ad te</p>
          <p xml:id="ex29_43" n="43">ibique praecipiam filiis Israhel et sanctificabitur altare in
            gloria mea</p>
          <p xml:id="ex29_44" n="44">sanctificabo et tabernaculum testimonii cum altari et Aaron cum
            filiis eius ut sacerdotio fungantur mihi</p>
          <p xml:id="ex29_45" n="45">et habitabo in medio filiorum Israhel eroque eis Deus</p>
          <p xml:id="ex29_46" n="46">et scient quia ego Dominus Deus eorum qui eduxi eos de terra
            Aegypti ut manerem inter illos ego Dominus Deus ipsorum</p>
        </div>
        <div xml:id="bible-ex30" n="30">
          <head>Caput 30</head>
          <p xml:id="ex30_1" n="1">facies quoque altare in adolendum thymiama de lignis setthim</p>
          <p xml:id="ex30_2" n="2">habens cubitum longitudinis et alterum latitudinis id est
            quadrangulum et duos cubitos in altitudine cornua ex ipso procedent</p>
          <p xml:id="ex30_3" n="3">vestiesque illud auro purissimo tam craticulam eius quam parietes
            per circuitum et cornua faciesque ei coronam aureolam per gyrum</p>
          <p xml:id="ex30_4" n="4">et duos anulos aureos sub corona per singula latera ut mittantur
            in eos vectes et altare portetur</p>
          <p xml:id="ex30_5" n="5">ipsos quoque vectes facies de lignis setthim et inaurabis</p>
          <p xml:id="ex30_6" n="6">ponesque altare contra velum quod ante arcam pendet testimonii
            coram propitiatorio quo tegitur testimonium ubi loquar tibi</p>
          <p xml:id="ex30_7" n="7">et adolebit incensum super eo Aaron suave fraglans mane quando
            conponet lucernas incendet illud</p>
          <p xml:id="ex30_8" n="8">et quando conlocat eas ad vesperum uret thymiama sempiternum
            coram Domino in generationes vestras</p>
          <p xml:id="ex30_9" n="9">non offeretis super eo thymiama conpositionis alterius nec
            oblationem et victimam nec liba libabitis</p>
          <p xml:id="ex30_10" n="10">et deprecabitur Aaron super cornua eius semel per annum in
            sanguine quod oblatum est pro peccato et placabit super eo in generationibus vestris
            sanctum sanctorum erit Domino</p>
          <p xml:id="ex30_11" n="11">locutusque est Dominus ad Mosen dicens</p>
          <p xml:id="ex30_12" n="12">quando tuleris summam filiorum Israhel iuxta numerum dabunt
            singuli pretium pro animabus suis Domino et non erit plaga in eis cum fuerint
            recensiti</p>
          <p xml:id="ex30_13" n="13">hoc autem dabit omnis qui transit ad nomen dimidium sicli iuxta
            mensuram templi siclus viginti obolos habet media pars sicli offeretur Domino</p>
          <p xml:id="ex30_14" n="14">qui habetur in numero a viginti annis et supra dabit
            pretium</p>
          <p xml:id="ex30_15" n="15">dives non addet ad medium sicli et pauper nihil minuet</p>
          <p xml:id="ex30_16" n="16">susceptamque pecuniam quae conlata est a filiis Israhel trades
            in usus tabernaculi testimonii ut sit monumentum eorum coram Domino et propitietur
            animabus illorum</p>
          <p xml:id="ex30_17" n="17">locutusque est Dominus ad Mosen dicens</p>
          <p xml:id="ex30_18" n="18">facies et labium aeneum cum basi sua ad lavandum ponesque illud
            inter tabernaculum testimonii et altare et missa aqua</p>
          <p xml:id="ex30_19" n="19">lavabunt in eo Aaron et filii eius manus suas ac pedes</p>
          <p xml:id="ex30_20" n="20">quando ingressuri sunt tabernaculum testimonii et quando
            accessuri ad altare ut offerant in eo thymiama Domino</p>
          <p xml:id="ex30_21" n="21">ne forte moriantur legitimum sempiternum erit ipsi et semini
            eius per successiones</p>
          <p xml:id="ex30_22" n="22">locutusque est Dominus ad Mosen</p>
          <p xml:id="ex30_23" n="23">dicens sume tibi aromata prima et zmyrnae electae quingentos
            siclos et cinnamomi medium id est ducentos quinquaginta calami similiter ducentos
            quinquaginta</p>
          <p xml:id="ex30_24" n="24">cassiae autem quingentos siclos in pondere sanctuarii olei de
            olivetis mensuram hin</p>
          <p xml:id="ex30_25" n="25">faciesque unctionis oleum sanctum unguentum conpositum opere
            unguentarii</p>
          <p xml:id="ex30_26" n="26">et ungues ex eo tabernaculum testimonii et arcam testamenti</p>
          <p xml:id="ex30_27" n="27">mensamque cum vasis suis candelabrum et utensilia eius altaria
            thymiamatis</p>
          <p xml:id="ex30_28" n="28">et holocausti et universam supellectilem quae ad cultum eorum
            pertinent</p>
          <p xml:id="ex30_29" n="29">sanctificabisque omnia et erunt sancta sanctorum qui tetigerit
            ea sanctificabitur</p>
          <p xml:id="ex30_30" n="30">Aaron et filios eius ungues sanctificabisque eos ut sacerdotio
            fungantur mihi</p>
          <p xml:id="ex30_31" n="31">filiis quoque Israhel dices hoc oleum unctionis sanctum erit
            mihi in generationes vestras</p>
          <p xml:id="ex30_32" n="32">caro hominis non unguetur ex eo et iuxta conpositionem eius non
            facietis aliud quia sanctificatum est et sanctum erit vobis</p>
          <p xml:id="ex30_33" n="33">homo quicumque tale conposuerit et dederit ex eo alieno
            exterminabitur de populo suo</p>
          <p xml:id="ex30_34" n="34">dixitque Dominus ad Mosen sume tibi aromata stacten et onycha
            galbanen boni odoris et tus lucidissimum aequalis ponderis erunt omnia</p>
          <p xml:id="ex30_35" n="35">faciesque thymiama conpositum opere unguentarii mixtum
            diligenter et purum et sanctificatione dignissimum</p>
          <p xml:id="ex30_36" n="36">cumque in tenuissimum pulverem universa contuderis pones ex eo
            coram testimonio tabernaculi in quo loco apparebo tibi sanctum sanctorum erit vobis
            thymiama</p>
          <p xml:id="ex30_37" n="37">talem conpositionem non facietis in usus vestros quia sanctum
            est Domino</p>
          <p xml:id="ex30_38" n="38">homo quicumque fecerit simile ut odore illius perfruatur
            peribit de populis suis</p>
        </div>
        <div xml:id="bible-ex31" n="31">
          <head>Caput 31</head>
          <p xml:id="ex31_1" n="1">locutusque est Dominus ad Mosen dicens</p>
          <p xml:id="ex31_2" n="2">ecce vocavi ex nomine Beselehel filium Uri filii Hur de tribu
            Iuda</p>
          <p xml:id="ex31_3" n="3">et implevi eum spiritu Dei sapientia intellegentia et scientia in
            omni opere</p>
          <p xml:id="ex31_4" n="4">ad excogitandum fabre quicquid fieri potest ex auro et argento et
            aere</p>
          <p xml:id="ex31_5" n="5">marmore et gemmis et diversitate lignorum</p>
          <p xml:id="ex31_6" n="6">dedique ei socium Hooliab filium Achisamech de tribu Dan et in
            corde omnis eruditi posui sapientiam ut faciant cuncta quae praecepi tibi</p>
          <p xml:id="ex31_7" n="7">tabernaculum foederis et arcam testimonii et propitiatorium quod
            super eam est et cuncta vasa tabernaculi</p>
          <p xml:id="ex31_8" n="8">mensamque et vasa eius candelabrum purissimum cum vasis suis et
            altaria thymiamatis</p>
          <p xml:id="ex31_9" n="9">et holocausti et omnia vasa eorum labium cum basi sua</p>
          <p xml:id="ex31_10" n="10">vestes sanctas in ministerio Aaron sacerdoti et filiis eius ut
            fungantur officio suo in sacris</p>
          <p xml:id="ex31_11" n="11">oleum unctionis et thymiama aromatum in sanctuario omnia quae
            praecepi tibi facient</p>
          <p xml:id="ex31_12" n="12">et locutus est Dominus ad Mosen dicens</p>
          <p xml:id="ex31_13" n="13">loquere filiis Israhel et dices ad eos videte ut sabbatum meum
            custodiatis quia signum est inter me et vos in generationibus vestris ut sciatis quia
            ego Dominus qui sanctifico vos</p>
          <p xml:id="ex31_14" n="14">custodite sabbatum sanctum est enim vobis qui polluerit illud
            morte morietur qui fecerit in eo opus peribit anima illius de medio populi sui</p>
          <p xml:id="ex31_15" n="15">sex diebus facietis opus in die septimo sabbatum est requies
            sancta Domino omnis qui fecerit opus in hac die morietur</p>
          <p xml:id="ex31_16" n="16">custodiant filii Israhel sabbatum et celebrent illud in
            generationibus suis pactum est sempiternum</p>
          <p xml:id="ex31_17" n="17">inter me et filios Israhel signumque perpetuum sex enim diebus
            fecit Dominus caelum et terram et in septimo ab opere cessavit</p>
          <p xml:id="ex31_18" n="18">dedit quoque Mosi conpletis huiuscemodi sermonibus in monte
            Sinai duas tabulas testimonii lapideas scriptas digito Dei</p>
        </div>
        <div xml:id="bible-ex32" n="32">
          <head>Caput 32</head>
          <p xml:id="ex32_1" n="1">videns autem populus quod moram faceret descendendi de monte
            Moses congregatus adversus Aaron ait surge fac nobis deos qui nos praecedant Mosi enim
            huic viro qui nos eduxit de terra Aegypti ignoramus quid acciderit</p>
          <p xml:id="ex32_2" n="2">dixitque ad eos Aaron tollite inaures aureas de uxorum
            filiorumque et filiarum vestrarum auribus et adferte ad me</p>
          <p xml:id="ex32_3" n="3">fecit populus quae iusserat deferens inaures ad Aaron</p>
          <p xml:id="ex32_4" n="4">quas cum ille accepisset formavit opere fusorio et fecit ex eis
            vitulum conflatilem dixeruntque hii sunt dii tui Israhel qui te eduxerunt de terra
            Aegypti</p>
          <p xml:id="ex32_5" n="5">quod cum vidisset Aaron aedificavit altare coram eo et praeconis
            voce clamavit dicens cras sollemnitas Domini est</p>
          <p xml:id="ex32_6" n="6">surgentesque mane obtulerunt holocausta et hostias pacificas et
            sedit populus comedere ac bibere et surrexerunt ludere</p>
          <p xml:id="ex32_7" n="7">locutus est autem Dominus ad Mosen vade descende peccavit populus
            tuus quem eduxisti de terra Aegypti</p>
          <p xml:id="ex32_8" n="8">recesserunt cito de via quam ostendisti eis feceruntque sibi
            vitulum conflatilem et adoraverunt atque immolantes ei hostias dixerunt isti sunt dii
            tui Israhel qui te eduxerunt de terra Aegypti</p>
          <p xml:id="ex32_9" n="9">rursumque ait Dominus ad Mosen cerno quod populus iste durae
            cervicis sit</p>
          <p xml:id="ex32_10" n="10">dimitte me ut irascatur furor meus contra eos et deleam eos
            faciamque te in gentem magnam</p>
          <p xml:id="ex32_11" n="11">Moses autem orabat Dominum Deum suum dicens cur Domine
            irascitur furor tuus contra populum tuum quem eduxisti de terra Aegypti in fortitudine
            magna et in manu robusta</p>
          <p xml:id="ex32_12" n="12">ne quaeso dicant Aegyptii callide eduxit eos ut interficeret in
            montibus et deleret e terra quiescat ira tua et esto placabilis super nequitia populi
            tui</p>
          <p xml:id="ex32_13" n="13">recordare Abraham Isaac et Israhel servorum tuorum quibus
            iurasti per temet ipsum dicens multiplicabo semen vestrum sicut stellas caeli et
            universam terram hanc de qua locutus sum dabo semini vestro et possidebitis eam
            semper</p>
          <p xml:id="ex32_14" n="14">placatusque est Dominus ne faceret malum quod locutus fuerat
            adversus populum suum</p>
          <p xml:id="ex32_15" n="15">et reversus est Moses de monte portans duas tabulas testimonii
            manu scriptas ex utraque parte</p>
          <p xml:id="ex32_16" n="16">et factas opere Dei scriptura quoque Dei erat sculpta in
            tabulis</p>
          <p xml:id="ex32_17" n="17">audiens autem Iosue tumultum populi vociferantis dixit ad Mosen
            ululatus pugnae auditur in castris</p>
          <p xml:id="ex32_18" n="18">qui respondit non est clamor adhortantium ad pugnam neque
            vociferatio conpellentium ad fugam sed vocem cantantium ego audio</p>
          <p xml:id="ex32_19" n="19">cumque adpropinquasset ad castra vidit vitulum et choros
            iratusque valde proiecit de manu tabulas et confregit eas ad radices montis</p>
          <p xml:id="ex32_20" n="20">arripiensque vitulum quem fecerant conbusit et contrivit usque
            ad pulverem quem sparsit in aqua et dedit ex eo potum filiis Israhel</p>
          <p xml:id="ex32_21" n="21">dixitque ad Aaron quid tibi fecit hic populus ut induceres
            super eum peccatum maximum</p>
          <p xml:id="ex32_22" n="22">cui ille respondit ne indignetur dominus meus tu enim nosti
            populum istum quod pronus sit ad malum</p>
          <p xml:id="ex32_23" n="23">dixerunt mihi fac nobis deos qui praecedant nos huic enim Mosi
            qui nos eduxit de terra Aegypti nescimus quid acciderit</p>
          <p xml:id="ex32_24" n="24">quibus ego dixi quis vestrum habet aurum tulerunt et dederunt
            mihi et proieci illud in ignem egressusque est hic vitulus</p>
          <p xml:id="ex32_25" n="25">videns ergo Moses populum quod esset nudatus spoliaverat enim
            eum Aaron propter ignominiam sordis et inter hostes nudum constituerat</p>
          <p xml:id="ex32_26" n="26">et stans in porta castrorum ait si quis est Domini iungatur
            mihi congregatique sunt ad eum omnes filii Levi</p>
          <p xml:id="ex32_27" n="27">quibus ait haec dicit Dominus Deus Israhel ponat vir gladium
            super femur suum ite et redite de porta usque ad portam per medium castrorum et occidat
            unusquisque fratrem et amicum et proximum suum</p>
          <p xml:id="ex32_28" n="28">fecerunt filii Levi iuxta sermonem Mosi cecideruntque in die
            illo quasi tria milia hominum</p>
          <p xml:id="ex32_29" n="29">et ait Moses consecrastis manus vestras hodie Domino
            unusquisque in filio et fratre suo ut detur vobis benedictio</p>
          <p xml:id="ex32_30" n="30">facto autem die altero locutus est Moses ad populum peccastis
            peccatum maximum ascendam ad Dominum si quo modo eum quivero deprecari pro scelere
            vestro</p>
          <p xml:id="ex32_31" n="31">reversusque ad Dominum ait obsecro peccavit populus iste
            peccatum magnum feceruntque sibi deos aureos aut dimitte eis hanc noxam</p>
          <p xml:id="ex32_32" n="32">aut si non facis dele me de libro tuo quem scripsisti</p>
          <p xml:id="ex32_33" n="33">cui respondit Dominus qui peccaverit mihi delebo eum de libro
            meo</p>
          <p xml:id="ex32_34" n="34">tu autem vade et duc populum istum quo locutus sum tibi angelus
            meus praecedet te ego autem in die ultionis visitabo et hoc peccatum eorum</p>
          <p xml:id="ex32_35" n="35">percussit ergo Dominus populum pro reatu vituli quem fecit
            Aaron</p>
        </div>
        <div xml:id="bible-ex33" n="33">
          <head>Caput 33</head>
          <p xml:id="ex33_1" n="1">locutusque est Dominus ad Mosen vade ascende de loco isto tu et
            populus tuus quem eduxisti de terra Aegypti in terram quam iuravi Abraham Isaac et Iacob
            dicens semini tuo dabo eam</p>
          <p xml:id="ex33_2" n="2">et mittam praecursorem tui angelum ut eiciam Chananeum et
            Amorreum et Hettheum et Ferezeum et Eveum et Iebuseum</p>
          <p xml:id="ex33_3" n="3">et intres in terram fluentem lacte et melle non enim ascendam
            tecum quia populus durae cervicis est ne forte disperdam te in via</p>
          <p xml:id="ex33_4" n="4">audiens populus sermonem hunc pessimum luxit et nullus ex more
            indutus est cultu suo</p>
          <p xml:id="ex33_5" n="5">dixitque Dominus ad Mosen loquere filiis Israhel populus durae
            cervicis es semel ascendam in medio tui et delebo te iam nunc depone ornatum tuum ut
            sciam quid faciam tibi</p>
          <p xml:id="ex33_6" n="6">deposuerunt ergo filii Israhel ornatum suum a monte Horeb</p>
          <p xml:id="ex33_7" n="7">Moses quoque tollens tabernaculum tetendit extra castra procul
            vocavitque nomen eius tabernaculum foederis et omnis populus qui habebat aliquam
            quaestionem egrediebatur ad tabernaculum foederis extra castra</p>
          <p xml:id="ex33_8" n="8">cumque egrederetur Moses ad tabernaculum surgebat universa plebs
            et stabat unusquisque in ostio papilionis sui aspiciebantque tergum Mosi donec
            ingrederetur tentorium</p>
          <p xml:id="ex33_9" n="9">ingresso autem illo tabernaculum foederis descendebat columna
            nubis et stabat ad ostium loquebaturque cum Mosi</p>
          <p xml:id="ex33_10" n="10">cernentibus universis quod columna nubis staret ad ostium
            tabernaculi stabantque ipsi et adorabant per fores tabernaculorum suorum</p>
          <p xml:id="ex33_11" n="11">loquebatur autem Dominus ad Mosen facie ad faciem sicut loqui
            solet homo ad amicum suum cumque ille reverteretur in castra minister eius Iosue filius
            Nun puer non recedebat de tabernaculo</p>
          <p xml:id="ex33_12" n="12">dixit autem Moses ad Dominum praecipis ut educam populum istum
            et non indicas mihi quem missurus es mecum praesertim cum dixeris novi te ex nomine et
            invenisti gratiam coram me</p>
          <p xml:id="ex33_13" n="13">si ergo inveni gratiam in conspectu tuo ostende mihi viam tuam
            ut sciam te et inveniam gratiam ante oculos tuos respice populum tuum gentem hanc</p>
          <p xml:id="ex33_14" n="14">dixitque Dominus facies mea praecedet te et requiem dabo
            tibi</p>
          <p xml:id="ex33_15" n="15">et ait Moses si non tu ipse praecedes ne educas nos de loco
            isto</p>
          <p xml:id="ex33_16" n="16">in quo enim scire poterimus ego et populus tuus invenisse nos
            gratiam in conspectu tuo nisi ambulaveris nobiscum ut glorificemur ab omnibus populis
            qui habitant super terram</p>
          <p xml:id="ex33_17" n="17">dixit autem Dominus ad Mosen et verbum istud quod locutus es
            faciam invenisti enim gratiam coram me et te ipsum novi ex nomine</p>
          <p xml:id="ex33_18" n="18">qui ait ostende mihi gloriam tuam</p>
          <p xml:id="ex33_19" n="19">respondit ego ostendam omne bonum tibi et vocabo in nomine
            Domini coram te et miserebor cui voluero et clemens ero in quem mihi placuerit</p>
          <p xml:id="ex33_20" n="20">rursumque ait non poteris videre faciem meam non enim videbit
            me homo et vivet</p>
          <p xml:id="ex33_21" n="21">et iterum ecce inquit est locus apud me stabis super petram</p>
          <p xml:id="ex33_22" n="22">cumque transibit gloria mea ponam te in foramine petrae et
            protegam dextera mea donec transeam</p>
          <p xml:id="ex33_23" n="23">tollamque manum meam et videbis posteriora mea faciem autem
            meam videre non poteris</p>
        </div>
        <div xml:id="bible-ex34" n="34">
          <head>Caput 34</head>
          <p xml:id="ex34_1" n="1">ac deinceps praecide ait tibi duas tabulas lapideas instar
            priorum et scribam super eas verba quae habuerunt tabulae quas fregisti</p>
          <p xml:id="ex34_2" n="2">esto paratus mane ut ascendas statim in montem Sinai stabisque
            mecum super verticem montis</p>
          <p xml:id="ex34_3" n="3">nullus ascendat tecum nec videatur quispiam per totum montem
            boves quoque et oves non pascantur e contra</p>
          <p xml:id="ex34_4" n="4">excidit ergo duas tabulas lapideas quales ante fuerant et de
            nocte consurgens ascendit in montem Sinai sicut ei praeceperat Dominus portans secum
            tabulas</p>
          <p xml:id="ex34_5" n="5">cumque descendisset Dominus per nubem stetit Moses cum eo
            invocans nomen Domini</p>
          <p xml:id="ex34_6" n="6">quo transeunte coram eo ait Dominator Domine Deus misericors et
            clemens patiens et multae miserationis ac verus</p>
          <p xml:id="ex34_7" n="7">qui custodis misericordiam in milia qui aufers iniquitatem et
            scelera atque peccata nullusque apud te per se innocens est qui reddis iniquitatem
            patrum in filiis ac nepotibus in tertiam et quartam progeniem</p>
          <p xml:id="ex34_8" n="8">festinusque Moses curvatus est pronus in terram et adorans</p>
          <p xml:id="ex34_9" n="9">ait si inveni gratiam in conspectu tuo Domine obsecro ut
            gradiaris nobiscum populus enim durae cervicis est et auferas iniquitates nostras atque
            peccata nosque possideas</p>
          <p xml:id="ex34_10" n="10">respondit Dominus ego inibo pactum videntibus cunctis signa
            faciam quae numquam sunt visa super terram nec in ullis gentibus ut cernat populus in
            cuius es medio opus Domini terribile quod facturus sum</p>
          <p xml:id="ex34_11" n="11">observa cuncta quae hodie mando tibi ego ipse eiciam ante
            faciem tuam Amorreum et Chananeum et Hettheum Ferezeum quoque et Eveum et Iebuseum</p>
          <p xml:id="ex34_12" n="12">cave ne umquam cum habitatoribus terrae illius iungas amicitias
            quae tibi sint in ruinam</p>
          <p xml:id="ex34_13" n="13">sed aras eorum destrue confringe statuas lucosque succide</p>
          <p xml:id="ex34_14" n="14">noli adorare deum alienum Dominus Zelotes nomen eius Deus est
            aemulator</p>
          <p xml:id="ex34_15" n="15">ne ineas pactum cum hominibus illarum regionum ne cum fornicati
            fuerint cum diis suis et adoraverint simulacra eorum vocet te quispiam ut comedas de
            immolatis</p>
          <p xml:id="ex34_16" n="16">nec uxorem de filiabus eorum accipies filiis tuis ne postquam
            ipsae fuerint fornicatae fornicari faciant et filios tuos in deos suos</p>
          <p xml:id="ex34_17" n="17">deos conflatiles non facies tibi</p>
          <p xml:id="ex34_18" n="18">sollemnitatem azymorum custodies septem diebus vesceris azymis
            sicut praecepi tibi in tempore mensis novorum mense enim verni temporis egressus es de
            Aegypto</p>
          <p xml:id="ex34_19" n="19">omne quod aperit vulvam generis masculini meum erit de cunctis
            animantibus tam de bubus quam de ovibus meum erit</p>
          <p xml:id="ex34_20" n="20">primogenitum asini redimes ove sin autem nec pretium pro eo
            dederis occidetur primogenitum filiorum tuorum redimes nec apparebis in conspectu meo
            vacuus</p>
          <p xml:id="ex34_21" n="21">sex diebus operaberis die septimo cessabis arare et metere</p>
          <p xml:id="ex34_22" n="22">sollemnitatem ebdomadarum facies tibi in primitiis frugum
            messis tuae triticeae et sollemnitatem quando redeunte anni tempore cuncta conduntur</p>
          <p xml:id="ex34_23" n="23">tribus temporibus anni apparebit omne masculinum tuum in
            conspectu omnipotentis Domini Dei Israhel</p>
          <p xml:id="ex34_24" n="24">cum enim tulero gentes a facie tua et dilatavero terminos tuos
            nullus insidiabitur terrae tuae ascendente te et apparente in conspectu Domini Dei tui
            ter in anno</p>
          <p xml:id="ex34_25" n="25">non immolabis super fermento sanguinem hostiae meae neque
            residebit mane de victima sollemnitatis phase</p>
          <p xml:id="ex34_26" n="26">primitias frugum terrae tuae offeres in domum Domini Dei tui
            non coques hedum in lacte matris suae</p>
          <p xml:id="ex34_27" n="27">dixitque Dominus ad Mosen scribe tibi verba haec quibus et
            tecum et cum Israhel pepigi foedus</p>
          <p xml:id="ex34_28" n="28">fecit ergo ibi cum Domino quadraginta dies et quadraginta
            noctes panem non comedit et aquam non bibit et scripsit in tabulis verba foederis
            decem</p>
          <p xml:id="ex34_29" n="29">cumque descenderet Moses de monte Sinai tenebat duas tabulas
            testimonii et ignorabat quod cornuta esset facies sua ex consortio sermonis Dei</p>
          <p xml:id="ex34_30" n="30">videntes autem Aaron et filii Israhel cornutam Mosi faciem
            timuerunt prope accedere</p>
          <p xml:id="ex34_31" n="31">vocatique ab eo reversi sunt tam Aaron quam principes synagogae
            et postquam locutus est</p>
          <p xml:id="ex34_32" n="32">venerunt ad eum etiam omnes filii Israhel quibus praecepit
            cuncta quae audierat a Domino in monte Sinai</p>
          <p xml:id="ex34_33" n="33">impletisque sermonibus posuit velamen super faciem suam</p>
          <p xml:id="ex34_34" n="34">quod ingressus ad Dominum et loquens cum eo auferebat donec
            exiret et tunc loquebatur ad filios Israhel omnia quae sibi fuerant imperata</p>
          <p xml:id="ex34_35" n="35">qui videbant faciem egredientis Mosi esse cornutam sed
            operiebat rursus ille faciem suam si quando loquebatur ad eos</p>
        </div>
        <div xml:id="bible-ex35" n="35">
          <head>Caput 35</head>
          <p xml:id="ex35_1" n="1">igitur congregata omni turba filiorum Israhel dixit ad eos haec
            sunt quae iussit Dominus fieri</p>
          <p xml:id="ex35_2" n="2">sex diebus facietis opus septimus dies erit vobis sanctus
            sabbatum et requies Domini qui fecerit opus in eo occidetur</p>
          <p xml:id="ex35_3" n="3">non succendetis ignem in omnibus habitaculis vestris per diem
            sabbati</p>
          <p xml:id="ex35_4" n="4">et ait Moses ad omnem catervam filiorum Israhel iste est sermo
            quem praecepit Dominus dicens</p>
          <p xml:id="ex35_5" n="5">separate apud vos primitias Domino omnis voluntarius et proni
            animi offerat eas Domino aurum et argentum et aes</p>
          <p xml:id="ex35_6" n="6">hyacinthum purpuram coccumque bis tinctum et byssum pilos
            caprarum</p>
          <p xml:id="ex35_7" n="7">et pelles arietum rubricatas et ianthinas</p>
          <p xml:id="ex35_8" n="8">ligna setthim</p>
          <p xml:id="ex35_9" n="9">et oleum ad luminaria concinnanda et ut conficiatur unguentum et
            thymiama suavissimum</p>
          <p xml:id="ex35_10" n="10">lapides onychinos et gemmas ad ornatum superumeralis et
            rationalis</p>
          <p xml:id="ex35_11" n="11">quisquis vestrum est sapiens veniat et faciat quod Dominus
            imperavit</p>
          <p xml:id="ex35_12" n="12">tabernaculum scilicet et tectum eius atque operimentum anulos
            et tabulata cum vectibus paxillos et bases</p>
          <p xml:id="ex35_13" n="13">arcam et vectes propitiatorium et velum quod ante illud
            oppanditur</p>
          <p xml:id="ex35_14" n="14">mensam cum vectibus et vasis et propositionis panibus</p>
          <p xml:id="ex35_15" n="15">candelabrum ad luminaria sustentanda vasa illius et lucernas et
            oleum ad nutrimenta ignium</p>
          <p xml:id="ex35_16" n="16">altare thymiamatis et vectes oleum unctionis et thymiama ex
            aromatibus tentorium ad ostium tabernaculi</p>
          <p xml:id="ex35_17" n="17">altare holocausti et craticulam eius aeneam cum vectibus et
            vasis suis labrum et basim eius</p>
          <p xml:id="ex35_18" n="18">cortinas atrii cum columnis et basibus tentorium in foribus
            vestibuli</p>
          <p xml:id="ex35_19" n="19">paxillos tabernaculi et atrii cum funiculis suis</p>
          <p xml:id="ex35_20" n="20">vestimenta quorum usus est in ministerio sanctuarii vestes
            Aaron pontificis ac filiorum eius ut sacerdotio fungantur mihi</p>
          <p xml:id="ex35_21" n="21">egressaque omnis multitudo filiorum Israhel de conspectu
            Mosi</p>
          <p xml:id="ex35_22" n="22">obtulit mente promptissima atque devota primitias Domino ad
            faciendum opus tabernaculi testimonii quicquid in cultum et ad vestes sanctas
            necessarium erat</p>
          <p xml:id="ex35_23" n="23">viri cum mulieribus praebuerunt armillas et inaures anulos et
            dextralia omne vas aureum in donaria Domini separatum est</p>
          <p xml:id="ex35_24" n="24">si quis habuit hyacinthum purpuram coccumque bis tinctum byssum
            et pilos caprarum pelles arietum rubricatas et ianthinas</p>
          <p xml:id="ex35_25" n="25">argenti et aeris metalla obtulerunt Domino lignaque setthim in
            varios usus</p>
          <p xml:id="ex35_26" n="26">sed et mulieres doctae dederunt quae neverant hyacinthum
            purpuram et vermiculum ac byssum</p>
          <p xml:id="ex35_27" n="27">et pilos caprarum sponte propria cuncta tribuentes</p>
          <p xml:id="ex35_28" n="28">principes vero obtulerunt lapides onychinos et gemmas ad
            superumerale et rationale</p>
          <p xml:id="ex35_29" n="29">aromataque et oleum ad luminaria concinnanda et ad praeparandum
            unguentum ac thymiama odoris suavissimi conponendum</p>
          <p xml:id="ex35_30" n="30">omnes viri et mulieres mente devota obtulerunt donaria ut
            fierent opera quae iusserat Dominus per manum Mosi cuncti filii Israhel voluntaria
            Domino dedicaverunt</p>
          <p xml:id="ex35_31" n="31">dixitque Moses ad filios Israhel ecce vocavit Dominus ex nomine
            Beselehel filium Uri filii Hur de tribu Iuda</p>
          <p xml:id="ex35_32" n="32">implevitque eum spiritu Dei sapientiae et intellegentiae et
            scientiae omni doctrina</p>
          <p xml:id="ex35_33" n="33">ad excogitandum et faciendum opus in auro et argento et aere
            sculpendisque lapidibus et opere carpentario quicquid fabre adinveniri potest</p>
          <p xml:id="ex35_34" n="34">dedit in corde eius Hooliab quoque filium Achisamech de tribu
            Dan</p>
          <p xml:id="ex35_35" n="35">ambos erudivit sapientia ut faciant opera abietarii polymitarii
            ac plumarii de hyacintho et purpura coccoque bis tincto et bysso et texant omnia ac nova
            quaeque repperiant</p>
        </div>
        <div xml:id="bible-ex36" n="36">
          <head>Caput 36</head>
          <p xml:id="ex36_1" n="1">fecit ergo Beselehel et Hooliab et omnis vir sapiens quibus dedit
            Dominus sapientiam et intellectum ut scirent fabre operari quae in usus sanctuarii
            necessaria sunt et quae praecepit Dominus</p>
          <p xml:id="ex36_2" n="2">cumque vocasset eos Moses et omnem eruditum virum cui dederat
            Deus sapientiam et qui sponte sua obtulerant se ad faciendum opus</p>
          <p xml:id="ex36_3" n="3">tradidit eis universa donaria filiorum Israhel qui cum instarent
            operi cotidie mane vota populus offerebat</p>
          <p xml:id="ex36_4" n="4">unde artifices venire conpulsi</p>
          <p xml:id="ex36_5" n="5">dixerunt Mosi plus offert populus quam necessarium est</p>
          <p xml:id="ex36_6" n="6">iussit ergo Moses praeconis voce cantari nec vir nec mulier
            quicquam ultra offerat in opere sanctuarii sicque cessatum est a muneribus
            offerendis</p>
          <p xml:id="ex36_7" n="7">eo quod oblata sufficerent et superabundarent</p>
          <p xml:id="ex36_8" n="8">feceruntque omnes corde sapientes ad explendum opus tabernaculi
            cortinas decem de bysso retorta et hyacintho et purpura coccoque bis tincto opere vario
            et arte polymita</p>
          <p xml:id="ex36_9" n="9">quarum una habebat in longitudine viginti octo cubitos et in
            latitudine quattuor una mensura erat omnium cortinarum</p>
          <p xml:id="ex36_10" n="10">coniunxitque cortinas quinque alteram alteri et alias quinque
            sibi invicem copulavit</p>
          <p xml:id="ex36_11" n="11">fecit et ansas hyacinthinas in ora cortinae unius ex utroque
            latere et in ora cortinae alterius similiter</p>
          <p xml:id="ex36_12" n="12">ut contra se invicem venirent ansae et mutuo iungerentur</p>
          <p xml:id="ex36_13" n="13">unde et quinquaginta fudit circulos aureos qui morderent
            cortinarum ansas et fieret unum tabernaculum</p>
          <p xml:id="ex36_14" n="14">fecit et saga undecim de pilis caprarum ad operiendum tectum
            tabernaculi</p>
          <p xml:id="ex36_15" n="15">unum sagum habebat in longitudine cubitos triginta et in
            latitudine cubitos quattuor unius mensurae erant omnia saga</p>
          <p xml:id="ex36_16" n="16">quorum quinque iunxit seorsum et sex alia separatim</p>
          <p xml:id="ex36_17" n="17">fecitque ansas quinquaginta in ora sagi unius et quinquaginta
            in ora sagi alterius ut sibi invicem iungerentur</p>
          <p xml:id="ex36_18" n="18">et fibulas aeneas quinquaginta quibus necteretur tectum et unum
            pallium ex omnibus sagis fieret</p>
          <p xml:id="ex36_19" n="19">fecit et opertorium tabernaculi de pellibus arietum rubricatis
            aliudque desuper velamentum de pellibus ianthinis</p>
          <p xml:id="ex36_20" n="20">fecit et tabulas tabernaculi de lignis setthim stantes</p>
          <p xml:id="ex36_21" n="21">decem cubitorum erat longitudo tabulae unius et unum ac semis
            cubitum latitudo retinebat</p>
          <p xml:id="ex36_22" n="22">binae incastraturae erant per singulas tabulas ut altera alteri
            iungeretur sic fecit in omnibus tabulis tabernaculi</p>
          <p xml:id="ex36_23" n="23">e quibus viginti ad plagam meridianam erant contra austrum</p>
          <p xml:id="ex36_24" n="24">cum quadraginta basibus argenteis duae bases sub una tabula
            ponebantur ex utraque angulorum parte ubi incastraturae laterum in angulis
            terminantur</p>
          <p xml:id="ex36_25" n="25">ad plagam quoque tabernaculi quae respicit ad aquilonem fecit
            viginti tabulas</p>
          <p xml:id="ex36_26" n="26">cum quadraginta argenteis basibus duas bases per singulas
            tabulas</p>
          <p xml:id="ex36_27" n="27">contra occidentem vero id est ad eam partem tabernaculi quae
            mare respicit fecit sex tabulas</p>
          <p xml:id="ex36_28" n="28">et duas alias per singulos angulos tabernaculi retro</p>
          <p xml:id="ex36_29" n="29">quae iunctae erant deorsum usque sursum et in unam conpagem
            pariter ferebantur ita fecit ex utraque parte per angulos</p>
          <p xml:id="ex36_30" n="30">ut octo essent simul tabulae et haberent bases argenteas
            sedecim binas scilicet bases sub singulis tabulis</p>
          <p xml:id="ex36_31" n="31">fecit et vectes de lignis setthim quinque ad continendas
            tabulas unius lateris tabernaculi</p>
          <p xml:id="ex36_32" n="32">et quinque alios ad alterius lateris tabulas coaptandas et
            extra hos quinque alios vectes ad occidentalem plagam tabernaculi contra mare</p>
          <p xml:id="ex36_33" n="33">fecit quoque vectem alium qui per medias tabulas ab angulo
            usque ad angulum perveniret</p>
          <p xml:id="ex36_34" n="34">ipsa autem tabulata deauravit et circulos eorum fecit aureos
            per quos vectes induci possint quos et ipsos aureis lamminis operuit</p>
          <p xml:id="ex36_35" n="35">fecit et velum de hyacintho purpura vermiculo ac bysso retorta
            opere polymitario varium atque distinctum</p>
          <p xml:id="ex36_36" n="36">et quattuor columnas de lignis setthim quas cum capitibus
            deauravit fusis basibus earum argenteis</p>
          <p xml:id="ex36_37" n="37">fecit et tentorium in introitu tabernaculi ex hyacintho purpura
            vermiculo byssoque retorta opere plumarii</p>
          <p xml:id="ex36_38" n="38">et columnas quinque cum capitibus suis quas operuit auro
            basesque earum fudit aeneas</p>
        </div>
        <div xml:id="bible-ex37" n="37">
          <head>Caput 37</head>
          <p xml:id="ex37_1" n="1">fecit autem Beselehel et arcam de lignis setthim habentem duos
            semis cubitos in longitudinem et cubitum ac semissem in latitudinem altitudo quoque uno
            cubito fuit et dimidio vestivitque eam auro purissimo intus ac foris</p>
          <p xml:id="ex37_2" n="2">et fecit illi coronam auream per gyrum</p>
          <p xml:id="ex37_3" n="3">conflans quattuor anulos aureos per quattuor angulos eius duos
            anulos in latere uno et duos in altero</p>
          <p xml:id="ex37_4" n="4">vectes quoque fecit de lignis setthim quos vestivit auro</p>
          <p xml:id="ex37_5" n="5">et quos misit in anulos qui erant in lateribus arcae ad portandum
            eam</p>
          <p xml:id="ex37_6" n="6">fecit et propitiatorium id est oraculum de auro mundissimo duorum
            cubitorum et dimidio in longitudine et cubito ac semisse in latitudine</p>
          <p xml:id="ex37_7" n="7">duos etiam cherubin ex auro ductili quos posuit ex utraque parte
            propitiatorii</p>
          <p xml:id="ex37_8" n="8">cherub unum in summitate huius partis et cherub alterum in
            summitate partis alterius duos cherubin in singulis summitatibus propitiatorii</p>
          <p xml:id="ex37_9" n="9">extendentes alas et tegentes propitiatorium seque mutuo et illud
            respectantes</p>
          <p xml:id="ex37_10" n="10">fecit et mensam de lignis setthim in longitudine duorum
            cubitorum et in latitudine unius cubiti quae habebat in altitudine cubitum ac
            semissem</p>
          <p xml:id="ex37_11" n="11">circumdeditque eam auro mundissimo et fecit illi labium aureum
            per gyrum</p>
          <p xml:id="ex37_12" n="12">ipsique labio coronam interrasilem quattuor digitorum et super
            eandem alteram coronam auream</p>
          <p xml:id="ex37_13" n="13">fudit et quattuor circulos aureos quos posuit in quattuor
            angulis per singulos pedes mensae</p>
          <p xml:id="ex37_14" n="14">contra coronam misitque in eos vectes ut possit mensa
            portari</p>
          <p xml:id="ex37_15" n="15">ipsos quoque vectes fecit de lignis setthim et circumdedit eos
            auro</p>
          <p xml:id="ex37_16" n="16">et vasa ad diversos usus mensae acetabula fialas cyatos et
            turibula ex auro puro in quibus offerenda sunt liba</p>
          <p xml:id="ex37_17" n="17">fecit et candelabrum ductile de auro mundissimo de cuius vecte
            calami scyphi spherulae ac lilia procedebant</p>
          <p xml:id="ex37_18" n="18">sex in utroque latere tres calami ex parte una et tres ex
            altera</p>
          <p xml:id="ex37_19" n="19">tres scyphi in nucis modum per calamos singulos spherulaeque
            simul et lilia et tres scyphi instar nucis in calamo altero spherulaeque simul et lilia
            aequum erat opus sex calamorum qui procedebant de stipite candelabri</p>
          <p xml:id="ex37_20" n="20">in ipso autem vecte erant quattuor scyphi in nucis modum
            spherulaeque per singulos et lilia</p>
          <p xml:id="ex37_21" n="21">et spherae sub duobus calamis per loca tria qui simul sex fiunt
            calami procedentes de vecte uno</p>
          <p xml:id="ex37_22" n="22">et spherae igitur et calami ex ipso erant universa ductilia de
            auro purissimo</p>
          <p xml:id="ex37_23" n="23">fecit et lucernas septem cum emunctoriis suis et vasa ubi quae
            emuncta sunt extinguuntur de auro mundissimo</p>
          <p xml:id="ex37_24" n="24">talentum auri adpendebat candelabrum cum omnibus vasis suis</p>
          <p xml:id="ex37_25" n="25">fecit et altare thymiamatis de lignis setthim habens per
            quadrum singulos cubitos et in altitudine duos e cuius angulis procedebant cornua</p>
          <p xml:id="ex37_26" n="26">vestivitque illud auro purissimo cum craticula ac parietibus et
            cornibus</p>
          <p xml:id="ex37_27" n="27">fecitque ei coronam aureolam per gyrum et duos anulos aureos
            sub corona per singula latera ut mittantur in eos vectes et possit altare portari</p>
          <p xml:id="ex37_28" n="28">ipsos autem vectes fecit de lignis setthim et operuit lamminis
            aureis</p>
          <p xml:id="ex37_29" n="29">conposuit et oleum ad sanctificationis unguentum et thymiama de
            aromatibus mundissimis opere pigmentarii</p>
        </div>
        <div xml:id="bible-ex38" n="38">
          <head>Caput 38</head>
          <p xml:id="ex38_1" n="1">fecit et altare holocausti de lignis setthim quinque cubitorum
            per quadrum et trium in altitudine</p>
          <p xml:id="ex38_2" n="2">cuius cornua de angulis procedebant operuitque illud aeneis
            lamminis</p>
          <p xml:id="ex38_3" n="3">et in usus eius paravit ex aere vasa diversa lebetas forcipes
            fuscinulas uncinos et ignium receptacula</p>
          <p xml:id="ex38_4" n="4">craticulamque eius in modum retis fecit aeneam et subter eam in
            altaris medio arulam</p>
          <p xml:id="ex38_5" n="5">fusis quattuor anulis per totidem retiaculi summitates ad
            inmittendos vectes ad portandum</p>
          <p xml:id="ex38_6" n="6">quos et ipsos fecit de lignis setthim et operuit lamminis
            aeneis</p>
          <p xml:id="ex38_7" n="7">induxitque in circulos qui in altaris lateribus eminebant ipsum
            autem altare non erat solidum sed cavum ex tabulis et intus vacuum</p>
          <p xml:id="ex38_8" n="8">fecit et labrum aeneum cum base sua de speculis mulierum quae
            excubabant in ostio tabernaculi</p>
          <p xml:id="ex38_9" n="9">et atrium in cuius australi plaga erant tentoria de bysso retorta
            cubitorum centum</p>
          <p xml:id="ex38_10" n="10">columnae aeneae viginti cum basibus suis capita columnarum et
            tota operis celatura argentea</p>
          <p xml:id="ex38_11" n="11">aeque ad septentrionalis plagam tentoria columnae basesque et
            capita columnarum eiusdem et mensurae et operis ac metalli erant</p>
          <p xml:id="ex38_12" n="12">in ea vero plaga quae occidentem respicit fuere tentoria
            cubitorum quinquaginta columnae decem cum basibus suis aeneae et capita columnarum
            celata argentea</p>
          <p xml:id="ex38_13" n="13">porro contra orientem quinquaginta cubitorum paravit
            tentoria</p>
          <p xml:id="ex38_14" n="14">e quibus quindecim cubitos columnarum trium cum basibus suis
            unum tenebat latus</p>
          <p xml:id="ex38_15" n="15">et in parte altera quia utraque introitum tabernaculi facit
            quindecim aeque cubitorum erant tentoria columnae tres et bases totidem</p>
          <p xml:id="ex38_16" n="16">cuncta atrii tentoria byssus torta texuerat</p>
          <p xml:id="ex38_17" n="17">bases columnarum fuere aeneae capita autem earum cum celaturis
            suis argentea sed et ipsas columnas atrii vestivit argento</p>
          <p xml:id="ex38_18" n="18">et in introitu eius opere plumario fecit tentorium ex hyacintho
            purpura vermiculo ac bysso retorta quod habebat viginti cubitos in longitudine altitudo
            vero quinque cubitorum erat iuxta mensuram quam cuncta atrii habebant tentoria</p>
          <p xml:id="ex38_19" n="19">columnae autem ingressus fuere quattuor cum basibus aeneis
            capitaque earum et celaturae argenteae</p>
          <p xml:id="ex38_20" n="20">paxillos quoque tabernaculi et atrii per gyrum fecit aeneos</p>
          <p xml:id="ex38_21" n="21">haec sunt instrumenta tabernaculi testimonii quae numerata sunt
            iuxta praeceptum Mosi in caerimonias Levitarum per manum Ithamar filii Aaron
            sacerdotis</p>
          <p xml:id="ex38_22" n="22">quas Beselehel filius Uri filii Hur de tribu Iuda Domino per
            Mosen iubente conpleverat</p>
          <p xml:id="ex38_23" n="23">iuncto sibi socio Hooliab filio Achisamech de tribu Dan qui et
            ipse artifex lignorum egregius fuit et polymitarius atque plumarius ex hyacintho purpura
            vermiculo et bysso</p>
          <p xml:id="ex38_24" n="24">omne aurum quod expensum est in opere sanctuarii et quod
            oblatum in donariis viginti novem talentorum fuit et septingentorum triginta siclorum ad
            mensuram sanctuarii</p>
          <p xml:id="ex38_25" n="25">oblatum est autem ab his qui transierant ad numerum a viginti
            annis et supra de sescentis tribus milibus et quingentis quinquaginta armatorum</p>
          <p xml:id="ex38_26" n="26">fuerunt praeterea centum talenta argenti e quibus conflatae
            sunt bases sanctuarii et introitus ubi velum pendet</p>
          <p xml:id="ex38_27" n="27">centum bases factae sunt de talentis centum singulis talentis
            per bases singulas supputatis</p>
          <p xml:id="ex38_28" n="28">de mille autem septingentis et septuaginta quinque fecit capita
            columnarum quas et ipsas vestivit argento</p>
          <p xml:id="ex38_29" n="29">aeris quoque oblata sunt talenta septuaginta duo milia et
            quadringenti supra sicli</p>
          <p xml:id="ex38_30" n="30">ex quibus fusae sunt bases in introitu tabernaculi testimonii
            et altare aeneum cum craticula sua omniaque vasa quae ad usum eius pertinent</p>
          <p xml:id="ex38_31" n="31">et bases atrii tam in circuitu quam in ingressu eius et paxilli
            tabernaculi atque atrii per gyrum</p>
        </div>
        <div xml:id="bible-ex39" n="39">
          <head>Caput 39</head>
          <p xml:id="ex39_1" n="1">de hyacintho vero et purpura vermiculo ac bysso fecit vestes
            quibus indueretur Aaron quando ministrabat in sanctis sicut praecepit Dominus Mosi</p>
          <p xml:id="ex39_2" n="2">fecit igitur superumerale de auro hyacintho et purpura coccoque
            bis tincto et bysso retorta</p>
          <p xml:id="ex39_3" n="3">opere polymitario inciditque bratteas aureas et extenuavit in
            fila ut possint torqueri cum priorum colorum subtemine</p>
          <p xml:id="ex39_4" n="4">duasque oras sibi invicem copulatas in utroque latere
            summitatum</p>
          <p xml:id="ex39_5" n="5">et balteum ex hisdem coloribus sicut praeceperat Dominus Mosi</p>
          <p xml:id="ex39_6" n="6">paravit et duos lapides onychinos adstrictos et inclusos auro et
            sculptos arte gemmaria nominibus filiorum Israhel</p>
          <p xml:id="ex39_7" n="7">posuitque eos in lateribus superumeralis in monumentum filiorum
            Israhel sicut praeceperat Dominus Mosi</p>
          <p xml:id="ex39_8" n="8">fecit et rationale opere polymito iuxta opus superumeralis ex
            auro hyacintho purpura coccoque bis tincto et bysso retorta</p>
          <p xml:id="ex39_9" n="9">quadrangulum duplex mensurae palmi</p>
          <p xml:id="ex39_10" n="10">et posuit in eo gemmarum ordines quattuor in primo versu erat
            sardius topazius zmaragdus</p>
          <p xml:id="ex39_11" n="11">in secundo carbunculus sapphyrus iaspis</p>
          <p xml:id="ex39_12" n="12">in tertio ligyrius achates amethistus</p>
          <p xml:id="ex39_13" n="13">in quarto chrysolitus onychinus berillus circumdati et inclusi
            auro per ordines suos</p>
          <p xml:id="ex39_14" n="14">ipsique lapides duodecim sculpti erant nominibus duodecim
            tribuum Israhel singuli per nomina singulorum</p>
          <p xml:id="ex39_15" n="15">fecerunt in rationali et catenulas sibi invicem coherentes de
            auro purissimo</p>
          <p xml:id="ex39_16" n="16">et duos uncinos totidemque anulos aureos porro anulos posuerunt
            in utroque latere rationalis</p>
          <p xml:id="ex39_17" n="17">e quibus penderent duae catenae aureae quas inseruerunt uncinis
            qui in superumeralis angulis eminebant</p>
          <p xml:id="ex39_18" n="18">haec et ante et retro ita conveniebant sibi ut superumerale et
            rationale mutuo necterentur</p>
          <p xml:id="ex39_19" n="19">stricta ad balteum et anulis fortius copulata quos iungebat
            vitta hyacinthina ne laxe fluerent et a se invicem moverentur sicut praecepit Dominus
            Mosi</p>
          <p xml:id="ex39_20" n="20">fecerunt quoque tunicam superumeralis totam hyacinthinam</p>
          <p xml:id="ex39_21" n="21">et capitium in superiori parte contra medium oramque per gyrum
            capitii textilem</p>
          <p xml:id="ex39_22" n="22">deorsum autem ad pedes mala punica ex hyacintho purpura
            vermiculo ac bysso retorta</p>
          <p xml:id="ex39_23" n="23">et tintinabula de auro mundissimo quae posuerunt inter mala
            granata in extrema parte tunicae per gyrum</p>
          <p xml:id="ex39_24" n="24">tintinabulum aureum et malum punicum quibus ornatus incedebat
            pontifex quando ministerio fungebatur sicut praecepit Dominus Mosi</p>
          <p xml:id="ex39_25" n="25">fecerunt et tunicas byssinas opere textili Aaron et filiis
            eius</p>
          <p xml:id="ex39_26" n="26">et mitras cum coronulis suis ex bysso</p>
          <p xml:id="ex39_27" n="27">feminalia quoque linea byssina</p>
          <p xml:id="ex39_28" n="28">cingulum vero de bysso retorta hyacintho purpura ac vermiculo
            distinctum arte plumaria sicut praecepit Dominus Mosi</p>
          <p xml:id="ex39_29" n="29">fecerunt et lamminam sacrae venerationis de auro purissimo
            scripseruntque in ea opere gemmario Sanctum Domini</p>
          <p xml:id="ex39_30" n="30">et strinxerunt eam cum mitra vitta hyacinthina sicut praecepit
            Dominus Mosi</p>
          <p xml:id="ex39_31" n="31">perfectum est igitur omne opus tabernaculi et tecti testimonii
            feceruntque filii Israhel cuncta quae praeceperat Dominus Mosi</p>
          <p xml:id="ex39_32" n="32">et obtulerunt tabernaculum et tectum et universam supellectilem
            anulos tabulas vectes columnas ac bases</p>
          <p xml:id="ex39_33" n="33">opertorium de pellibus arietum rubricatis et aliud operimentum
            de ianthinis pellibus</p>
          <p xml:id="ex39_34" n="34">velum arcam vectes propitiatorium</p>
          <p xml:id="ex39_35" n="35">mensam cum vasis et propositionis panibus</p>
          <p xml:id="ex39_36" n="36">candelabrum lucernas et utensilia eorum cum oleo</p>
          <p xml:id="ex39_37" n="37">altare aureum et unguentum thymiama ex aromatibus</p>
          <p xml:id="ex39_38" n="38">et tentorium in introitu tabernaculi</p>
          <p xml:id="ex39_39" n="39">altare aeneum retiaculum vectes et vasa eius omnia labrum cum
            basi sua tentoria atrii et columnas cum basibus suis</p>
          <p xml:id="ex39_40" n="40">tentorium in introitu atrii funiculosque illius et paxillos
            nihil ex vasis defuit quae in ministerium tabernaculi et in tectum foederis iussa sunt
            fieri</p>
          <p xml:id="ex39_41" n="41">vestes quoque quibus sacerdotes utuntur in sanctuario Aaron
            scilicet et filii eius</p>
          <p xml:id="ex39_42" n="42">obtulerunt filii Israhel sicut praeceperat Dominus</p>
          <p xml:id="ex39_43" n="43">quae postquam Moses cuncta vidit expleta benedixit eis</p>
        </div>
        <div xml:id="bible-ex40" n="40">
          <head>Caput 40</head>
          <p xml:id="ex40_1" n="1">locutusque est Dominus ad Mosen dicens</p>
          <p xml:id="ex40_2" n="2">mense primo die prima mensis eriges tabernaculum testimonii</p>
          <p xml:id="ex40_3" n="3">et pones in eo arcam dimittesque ante illam velum</p>
          <p xml:id="ex40_4" n="4">et inlata mensa pones super eam quae rite praecepta sunt
            candelabrum stabit cum lucernis suis</p>
          <p xml:id="ex40_5" n="5">et altare aureum in quo adoletur incensum coram arca testimonii
            tentorium in introitu tabernaculi pones</p>
          <p xml:id="ex40_6" n="6">et ante illud altare holocausti</p>
          <p xml:id="ex40_7" n="7">labrum inter altare et tabernaculum quod implebis aqua</p>
          <p xml:id="ex40_8" n="8">circumdabisque atrium tentoriis et ingressum eius</p>
          <p xml:id="ex40_9" n="9">et adsumpto unctionis oleo ungues tabernaculum cum vasis suis ut
            sanctificentur</p>
          <p xml:id="ex40_10" n="10">altare holocausti et omnia vasa eius</p>
          <p xml:id="ex40_11" n="11">labrum cum basi sua omnia unctionis oleo consecrabis ut sint
            sancta sanctorum</p>
          <p xml:id="ex40_12" n="12">adplicabisque Aaron et filios eius ad fores tabernaculi
            testimonii et lotos aqua</p>
          <p xml:id="ex40_13" n="13">indues sanctis vestibus ut ministrent mihi et unctio eorum in
            sacerdotium proficiat sempiternum</p>
          <p xml:id="ex40_14" n="14">fecitque Moses omnia quae praeceperat Dominus</p>
          <p xml:id="ex40_15" n="15">igitur mense primo anni secundi in prima die mensis conlocatum
            est tabernaculum</p>
          <p xml:id="ex40_16" n="16">erexitque illud Moses et posuit tabulas ac bases et vectes
            statuitque columnas</p>
          <p xml:id="ex40_17" n="17">et expandit tectum super tabernaculum inposito desuper
            operimento sicut Dominus imperarat</p>
          <p xml:id="ex40_18" n="18">posuit et testimonium in arca subditis infra vectibus et
            oraculum desuper</p>
          <p xml:id="ex40_19" n="19">cumque intulisset arcam in tabernaculum adpendit ante eam velum
            ut expleret Domini iussionem</p>
          <p xml:id="ex40_20" n="20">posuit et mensam in tabernaculo testimonii ad plagam
            septentrionalem extra velum</p>
          <p xml:id="ex40_21" n="21">ordinatis coram propositionis panibus sicut praeceperat Dominus
            Mosi</p>
          <p xml:id="ex40_22" n="22">posuit et candelabrum in tabernaculum testimonii e regione
            mensae in parte australi</p>
          <p xml:id="ex40_23" n="23">locatis per ordinem lucernis iuxta praeceptum Domini</p>
          <p xml:id="ex40_24" n="24">posuit et altare aureum sub tecto testimonii contra velum</p>
          <p xml:id="ex40_25" n="25">et adolevit super eo incensum aromatum sicut iusserat
            Dominus</p>
          <p xml:id="ex40_26" n="26">posuit et tentorium in introitu tabernaculi</p>
          <p xml:id="ex40_27" n="27">et altare holocausti in vestibulo testimonii offerens in eo
            holocaustum et sacrificia ut Dominus imperarat</p>
          <p xml:id="ex40_28" n="28">labrum quoque statuit inter tabernaculum testimonii et altare
            implens illud aqua</p>
          <p xml:id="ex40_29" n="29">laveruntque Moses et Aaron ac filii eius manus suas et
            pedes</p>
          <p xml:id="ex40_30" n="30">cum ingrederentur tectum foederis et accederent ad altare sicut
            praeceperat Dominus</p>
          <p xml:id="ex40_31" n="31">erexit et atrium per gyrum tabernaculi et altaris ducto in
            introitu eius tentorio postquam cuncta perfecta sunt</p>
          <p xml:id="ex40_32" n="32">operuit nubes tabernaculum testimonii et gloria Domini implevit
            illud</p>
          <p xml:id="ex40_33" n="33">nec poterat Moses ingredi tectum foederis nube operiente omnia
            et maiestate Domini coruscante quia cuncta nubes operuerat</p>
          <p xml:id="ex40_34" n="34">si quando nubes tabernaculum deserebat proficiscebantur filii
            Israhel per turmas suas</p>
          <p xml:id="ex40_35" n="35">si pendebat desuper manebant in eodem loco</p>
          <p xml:id="ex40_36" n="36">nubes quippe Domini incubabat per diem tabernaculo et ignis in
            nocte videntibus populis Israhel per cunctas mansiones suas</p>
        </div>
      </div>
    </body>
  </text>
</TEI>
