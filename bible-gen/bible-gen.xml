<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/critical.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>1 Mose</title>
        <author/>
      </titleStmt>
      <editionStmt>
        <edition n="0.0.0-dev"><date when="2011-10-04">October 04, 2011</date></edition>
      </editionStmt>
      <publicationStmt>
        <authority>SCTA</authority>
        <availability status="free">
          <p>Published under a <ref target="http://creativecommons.org/licenses/by-nc-nd/4.0/"
              >Creative Commons Attribution-NonCommercial-NoDerivs 4.0 License</ref></p>
        </availability>
      </publicationStmt>
      <sourceDesc>
        <listBibl>
          <bibl>Biblia Sacra Vulgata - The Free Bible Group</bibl>
        </listBibl>
      </sourceDesc>
    </fileDesc>
    <encodingDesc>
      <schemaRef n="lbp-critical-1.0.0"
        url="https://raw.githubusercontent.com/lombardpress/lombardpress-schema/1.0.0/src/out/critical.rng"/>
      <editorialDecl>
        <p>Encoding of this text has followed the recommendations of the LombardPress 1.0.0
          guidelines for a critical edition</p>
      </editorialDecl>
    </encodingDesc>
    <revisionDesc status="draft">
      <listChange>
        <change when="2011-10-04" status="draft" n="0.0.0"><p>File Started for the first
          time.</p></change>
      </listChange>
    </revisionDesc>
  </teiHeader>
  <text>
    <front>
      <div xml:id="starts-on"/>
    </front>
    <body>
      <div xml:id="bible-gen">
        <div xml:id="bible-gen1" n="1">
          <head>Caput 1</head>
          <p xml:id="gen1_1" n="1">in principio creavit Deus caelum et terram</p>
          <p xml:id="gen1_2" n="2">terra autem erat inanis et vacua et tenebrae super faciem abyssi
            et spiritus Dei ferebatur super aquas</p>
          <p xml:id="gen1_3" n="3">dixitque Deus fiat lux et facta est lux</p>
          <p xml:id="gen1_4" n="4">et vidit Deus lucem quod esset bona et divisit lucem ac
            tenebras</p>
          <p xml:id="gen1_5" n="5">appellavitque lucem diem et tenebras noctem factumque est vespere
            et mane dies unus</p>
          <p xml:id="gen1_6" n="6">dixit quoque Deus fiat firmamentum in medio aquarum et dividat
            aquas ab aquis</p>
          <p xml:id="gen1_7" n="7">et fecit Deus firmamentum divisitque aquas quae erant sub
            firmamento ab his quae erant super firmamentum et factum est ita</p>
          <p xml:id="gen1_8" n="8">vocavitque Deus firmamentum caelum et factum est vespere et mane
            dies secundus</p>
          <p xml:id="gen1_9" n="9">dixit vero Deus congregentur aquae quae sub caelo sunt in locum
            unum et appareat arida factumque est ita</p>
          <p xml:id="gen1_10" n="10">et vocavit Deus aridam terram congregationesque aquarum
            appellavit maria et vidit Deus quod esset bonum</p>
          <p xml:id="gen1_11" n="11">et ait germinet terra herbam virentem et facientem semen et
            lignum pomiferum faciens fructum iuxta genus suum cuius semen in semet ipso sit super
            terram et factum est ita</p>
          <p xml:id="gen1_12" n="12">et protulit terra herbam virentem et adferentem semen iuxta
            genus suum lignumque faciens fructum et habens unumquodque sementem secundum speciem
            suam et vidit Deus quod esset bonum</p>
          <p xml:id="gen1_13" n="13">factumque est vespere et mane dies tertius</p>
          <p xml:id="gen1_14" n="14">dixit autem Deus fiant luminaria in firmamento caeli ut
            dividant diem ac noctem et sint in signa et tempora et dies et annos</p>
          <p xml:id="gen1_15" n="15">ut luceant in firmamento caeli et inluminent terram et factum
            est ita</p>
          <p xml:id="gen1_16" n="16">fecitque Deus duo magna luminaria luminare maius ut praeesset
            diei et luminare minus ut praeesset nocti et stellas</p>
          <p xml:id="gen1_17" n="17">et posuit eas in firmamento caeli ut lucerent super terram</p>
          <p xml:id="gen1_18" n="18">et praeessent diei ac nocti et dividerent lucem ac tenebras et
            vidit Deus quod esset bonum</p>
          <p xml:id="gen1_19" n="19">et factum est vespere et mane dies quartus</p>
          <p xml:id="gen1_20" n="20">dixit etiam Deus producant aquae reptile animae viventis et
            volatile super terram sub firmamento caeli</p>
          <p xml:id="gen1_21" n="21">creavitque Deus cete grandia et omnem animam viventem atque
            motabilem quam produxerant aquae in species suas et omne volatile secundum genus suum et
            vidit Deus quod esset bonum</p>
          <p xml:id="gen1_22" n="22">benedixitque eis dicens crescite et multiplicamini et replete
            aquas maris avesque multiplicentur super terram</p>
          <p xml:id="gen1_23" n="23">et factum est vespere et mane dies quintus</p>
          <p xml:id="gen1_24" n="24">dixit quoque Deus producat terra animam viventem in genere suo
            iumenta et reptilia et bestias terrae secundum species suas factumque est ita</p>
          <p xml:id="gen1_25" n="25">et fecit Deus bestias terrae iuxta species suas et iumenta et
            omne reptile terrae in genere suo et vidit Deus quod esset bonum</p>
          <p xml:id="gen1_26" n="26">et ait faciamus hominem ad imaginem et similitudinem nostram et
            praesit piscibus maris et volatilibus caeli et bestiis universaeque terrae omnique
            reptili quod movetur in terra</p>
          <p xml:id="gen1_27" n="27">et creavit Deus hominem ad imaginem suam ad imaginem Dei
            creavit illum masculum et feminam creavit eos</p>
          <p xml:id="gen1_28" n="28">benedixitque illis Deus et ait crescite et multiplicamini et
            replete terram et subicite eam et dominamini piscibus maris et volatilibus caeli et
            universis animantibus quae moventur super terram</p>
          <p xml:id="gen1_29" n="29">dixitque Deus ecce dedi vobis omnem herbam adferentem semen
            super terram et universa ligna quae habent in semet ipsis sementem generis sui ut sint
            vobis in escam</p>
          <p xml:id="gen1_30" n="30">et cunctis animantibus terrae omnique volucri caeli et
            universis quae moventur in terra et in quibus est anima vivens ut habeant ad vescendum
            et factum est ita</p>
          <p xml:id="gen1_31" n="31">viditque Deus cuncta quae fecit et erant valde bona et factum
            est vespere et mane dies sextus</p>
        </div>
        <div xml:id="bible-gen2" n="2">
          <head>Caput 2</head>
          <p xml:id="gen2_1" n="1">igitur perfecti sunt caeli et terra et omnis ornatus eorum</p>
          <p xml:id="gen2_2" n="2">conplevitque Deus die septimo opus suum quod fecerat et requievit
            die septimo ab universo opere quod patrarat</p>
          <p xml:id="gen2_3" n="3">et benedixit diei septimo et sanctificavit illum quia in ipso
            cessaverat ab omni opere suo quod creavit Deus ut faceret</p>
          <p xml:id="gen2_4" n="4">istae generationes caeli et terrae quando creatae sunt in die quo
            fecit Dominus Deus caelum et terram</p>
          <p xml:id="gen2_5" n="5">et omne virgultum agri antequam oreretur in terra omnemque herbam
            regionis priusquam germinaret non enim pluerat Dominus Deus super terram et homo non
            erat qui operaretur terram</p>
          <p xml:id="gen2_6" n="6">sed fons ascendebat e terra inrigans universam superficiem
            terrae</p>
          <p xml:id="gen2_7" n="7">formavit igitur Dominus Deus hominem de limo terrae et inspiravit
            in faciem eius spiraculum vitae et factus est homo in animam viventem</p>
          <p xml:id="gen2_8" n="8">plantaverat autem Dominus Deus paradisum voluptatis a principio
            in quo posuit hominem quem formaverat</p>
          <p xml:id="gen2_9" n="9">produxitque Dominus Deus de humo omne lignum pulchrum visu et ad
            vescendum suave lignum etiam vitae in medio paradisi lignumque scientiae boni et
            mali</p>
          <p xml:id="gen2_10" n="10">et fluvius egrediebatur de loco voluptatis ad inrigandum
            paradisum qui inde dividitur in quattuor capita</p>
          <p xml:id="gen2_11" n="11">nomen uni Phison ipse est qui circuit omnem terram Evilat ubi
            nascitur aurum</p>
          <p xml:id="gen2_12" n="12">et aurum terrae illius optimum est ibique invenitur bdellium et
            lapis onychinus</p>
          <p xml:id="gen2_13" n="13">et nomen fluvio secundo Geon ipse est qui circuit omnem terram
            Aethiopiae</p>
          <p xml:id="gen2_14" n="14">nomen vero fluminis tertii Tigris ipse vadit contra Assyrios
            fluvius autem quartus ipse est Eufrates</p>
          <p xml:id="gen2_15" n="15">tulit ergo Dominus Deus hominem et posuit eum in paradiso
            voluptatis ut operaretur et custodiret illum</p>
          <p xml:id="gen2_16" n="16">praecepitque ei dicens ex omni ligno paradisi comede</p>
          <p xml:id="gen2_17" n="17">de ligno autem scientiae boni et mali ne comedas in quocumque
            enim die comederis ex eo morte morieris</p>
          <p xml:id="gen2_18" n="18">dixit quoque Dominus Deus non est bonum esse hominem solum
            faciamus ei adiutorium similem sui</p>
          <p xml:id="gen2_19" n="19">formatis igitur Dominus Deus de humo cunctis animantibus terrae
            et universis volatilibus caeli adduxit ea ad Adam ut videret quid vocaret ea omne enim
            quod vocavit Adam animae viventis ipsum est nomen eius</p>
          <p xml:id="gen2_20" n="20">appellavitque Adam nominibus suis cuncta animantia et universa
            volatilia caeli et omnes bestias terrae Adam vero non inveniebatur adiutor similis
            eius</p>
          <p xml:id="gen2_21" n="21">inmisit ergo Dominus Deus soporem in Adam cumque obdormisset
            tulit unam de costis eius et replevit carnem pro ea</p>
          <p xml:id="gen2_22" n="22">et aedificavit Dominus Deus costam quam tulerat de Adam in
            mulierem et adduxit eam ad Adam</p>
          <p xml:id="gen2_23" n="23">dixitque Adam hoc nunc os ex ossibus meis et caro de carne mea
            haec vocabitur virago quoniam de viro sumpta est</p>
          <p xml:id="gen2_24" n="24">quam ob rem relinquet homo patrem suum et matrem et adherebit
            uxori suae et erunt duo in carne una</p>
          <p xml:id="gen2_25" n="25">erant autem uterque nudi Adam scilicet et uxor eius et non
            erubescebant</p>
        </div>
        <div xml:id="bible-gen3" n="3">
          <head>Caput 3</head>
          <p xml:id="gen3_1" n="1">sed et serpens erat callidior cunctis animantibus terrae quae
            fecerat Dominus Deus qui dixit ad mulierem cur praecepit vobis Deus ut non comederetis
            de omni ligno paradisi</p>
          <p xml:id="gen3_2" n="2">cui respondit mulier de fructu lignorum quae sunt in paradiso
            vescemur</p>
          <p xml:id="gen3_3" n="3">de fructu vero ligni quod est in medio paradisi praecepit nobis
            Deus ne comederemus et ne tangeremus illud ne forte moriamur</p>
          <p xml:id="gen3_4" n="4">dixit autem serpens ad mulierem nequaquam morte moriemini</p>
          <p xml:id="gen3_5" n="5">scit enim Deus quod in quocumque die comederitis ex eo aperientur
            oculi vestri et eritis sicut dii scientes bonum et malum</p>
          <p xml:id="gen3_6" n="6">vidit igitur mulier quod bonum esset lignum ad vescendum et
            pulchrum oculis aspectuque delectabile et tulit de fructu illius et comedit deditque
            viro suo qui comedit</p>
          <p xml:id="gen3_7" n="7">et aperti sunt oculi amborum cumque cognovissent esse se nudos
            consuerunt folia ficus et fecerunt sibi perizomata</p>
          <p xml:id="gen3_8" n="8">et cum audissent vocem Domini Dei deambulantis in paradiso ad
            auram post meridiem abscondit se Adam et uxor eius a facie Domini Dei in medio ligni
            paradisi</p>
          <p xml:id="gen3_9" n="9">vocavitque Dominus Deus Adam et dixit ei ubi es</p>
          <p xml:id="gen3_10" n="10">qui ait vocem tuam audivi in paradiso et timui eo quod nudus
            essem et abscondi me</p>
          <p xml:id="gen3_11" n="11">cui dixit quis enim indicavit tibi quod nudus esses nisi quod
            ex ligno de quo tibi praeceperam ne comederes comedisti</p>
          <p xml:id="gen3_12" n="12">dixitque Adam mulier quam dedisti sociam mihi dedit mihi de
            ligno et comedi</p>
          <p xml:id="gen3_13" n="13">et dixit Dominus Deus ad mulierem quare hoc fecisti quae
            respondit serpens decepit me et comedi</p>
          <p xml:id="gen3_14" n="14">et ait Dominus Deus ad serpentem quia fecisti hoc maledictus es
            inter omnia animantia et bestias terrae super pectus tuum gradieris et terram comedes
            cunctis diebus vitae tuae</p>
          <p xml:id="gen3_15" n="15">inimicitias ponam inter te et mulierem et semen tuum et semen
            illius ipsa conteret caput tuum et tu insidiaberis calcaneo eius</p>
          <p xml:id="gen3_16" n="16">mulieri quoque dixit multiplicabo aerumnas tuas et conceptus
            tuos in dolore paries filios et sub viri potestate eris et ipse dominabitur tui</p>
          <p xml:id="gen3_17" n="17">ad Adam vero dixit quia audisti vocem uxoris tuae et comedisti
            de ligno ex quo praeceperam tibi ne comederes maledicta terra in opere tuo in laboribus
            comedes eam cunctis diebus vitae tuae</p>
          <p xml:id="gen3_18" n="18">spinas et tribulos germinabit tibi et comedes herbas terrae</p>
          <p xml:id="gen3_19" n="19">in sudore vultus tui vesceris pane donec revertaris in terram
            de qua sumptus es quia pulvis es et in pulverem reverteris</p>
          <p xml:id="gen3_20" n="20">et vocavit Adam nomen uxoris suae Hava eo quod mater esset
            cunctorum viventium</p>
          <p xml:id="gen3_21" n="21">fecit quoque Dominus Deus Adam et uxori eius tunicas pellicias
            et induit eos</p>
          <p xml:id="gen3_22" n="22">et ait ecce Adam factus est quasi unus ex nobis sciens bonum et
            malum nunc ergo ne forte mittat manum suam et sumat etiam de ligno vitae et comedat et
            vivat in aeternum</p>
          <p xml:id="gen3_23" n="23">emisit eum Dominus Deus de paradiso voluptatis ut operaretur
            terram de qua sumptus est</p>
          <p xml:id="gen3_24" n="24">eiecitque Adam et conlocavit ante paradisum voluptatis cherubin
            et flammeum gladium atque versatilem ad custodiendam viam ligni vitae</p>
        </div>
        <div xml:id="bible-gen4" n="4">
          <head>Caput 4</head>
          <p xml:id="gen4_1" n="1">Adam vero cognovit Havam uxorem suam quae concepit et peperit
            Cain dicens possedi hominem per Dominum</p>
          <p xml:id="gen4_2" n="2">rursusque peperit fratrem eius Abel fuit autem Abel pastor ovium
            et Cain agricola</p>
          <p xml:id="gen4_3" n="3">factum est autem post multos dies ut offerret Cain de fructibus
            terrae munera Domino</p>
          <p xml:id="gen4_4" n="4">Abel quoque obtulit de primogenitis gregis sui et de adipibus
            eorum et respexit Dominus ad Abel et ad munera eius</p>
          <p xml:id="gen4_5" n="5">ad Cain vero et ad munera illius non respexit iratusque est Cain
            vehementer et concidit vultus eius</p>
          <p xml:id="gen4_6" n="6">dixitque Dominus ad eum quare maestus es et cur concidit facies
            tua</p>
          <p xml:id="gen4_7" n="7">nonne si bene egeris recipies sin autem male statim in foribus
            peccatum aderit sed sub te erit appetitus eius et tu dominaberis illius</p>
          <p xml:id="gen4_8" n="8">dixitque Cain ad Abel fratrem suum egrediamur foras cumque essent
            in agro consurrexit Cain adversus Abel fratrem suum et interfecit eum</p>
          <p xml:id="gen4_9" n="9">et ait Dominus ad Cain ubi est Abel frater tuus qui respondit
            nescio num custos fratris mei sum</p>
          <p xml:id="gen4_10" n="10">dixitque ad eum quid fecisti vox sanguinis fratris tui clamat
            ad me de terra</p>
          <p xml:id="gen4_11" n="11">nunc igitur maledictus eris super terram quae aperuit os suum
            et suscepit sanguinem fratris tui de manu tua</p>
          <p xml:id="gen4_12" n="12">cum operatus fueris eam non dabit tibi fructus suos vagus et
            profugus eris super terram</p>
          <p xml:id="gen4_13" n="13">dixitque Cain ad Dominum maior est iniquitas mea quam ut veniam
            merear</p>
          <p xml:id="gen4_14" n="14">ecce eicis me hodie a facie terrae et a facie tua abscondar et
            ero vagus et profugus in terra omnis igitur qui invenerit me occidet me</p>
          <p xml:id="gen4_15" n="15">dixitque ei Dominus nequaquam ita fiet sed omnis qui occiderit
            Cain septuplum punietur posuitque Dominus Cain signum ut non eum interficeret omnis qui
            invenisset eum</p>
          <p xml:id="gen4_16" n="16">egressusque Cain a facie Domini habitavit in terra profugus ad
            orientalem plagam Eden</p>
          <p xml:id="gen4_17" n="17">cognovit autem Cain uxorem suam quae concepit et peperit Enoch
            et aedificavit civitatem vocavitque nomen eius ex nomine filii sui Enoch</p>
          <p xml:id="gen4_18" n="18">porro Enoch genuit Irad et Irad genuit Maviahel et Maviahel
            genuit Matusahel et Matusahel genuit Lamech</p>
          <p xml:id="gen4_19" n="19">qui accepit uxores duas nomen uni Ada et nomen alteri Sella</p>
          <p xml:id="gen4_20" n="20">genuitque Ada Iabel qui fuit pater habitantium in tentoriis
            atque pastorum</p>
          <p xml:id="gen4_21" n="21">et nomen fratris eius Iubal ipse fuit pater canentium cithara
            et organo</p>
          <p xml:id="gen4_22" n="22">Sella quoque genuit Thubalcain qui fuit malleator et faber in
            cuncta opera aeris et ferri soror vero Thubalcain Noemma</p>
          <p xml:id="gen4_23" n="23">dixitque Lamech uxoribus suis Adae et Sellae audite vocem meam
            uxores Lamech auscultate sermonem meum quoniam occidi virum in vulnus meum et
            adulescentulum in livorem meum</p>
          <p xml:id="gen4_24" n="24">septuplum ultio dabitur de Cain de Lamech vero septuagies
            septies</p>
          <p xml:id="gen4_25" n="25">cognovit quoque adhuc Adam uxorem suam et peperit filium
            vocavitque nomen eius Seth dicens posuit mihi Deus semen aliud pro Abel quem occidit
            Cain</p>
          <p xml:id="gen4_26" n="26">sed et Seth natus est filius quem vocavit Enos iste coepit
            invocare nomen Domini</p>
        </div>
        <div xml:id="bible-gen5" n="5">
          <head>Caput 5</head>
          <p xml:id="gen5_1" n="1">hic est liber generationis Adam in die qua creavit Deus hominem
            ad similitudinem Dei fecit illum</p>
          <p xml:id="gen5_2" n="2">masculum et feminam creavit eos et benedixit illis et vocavit
            nomen eorum Adam in die qua creati sunt</p>
          <p xml:id="gen5_3" n="3">vixit autem Adam centum triginta annis et genuit ad similitudinem
            et imaginem suam vocavitque nomen eius Seth</p>
          <p xml:id="gen5_4" n="4">et facti sunt dies Adam postquam genuit Seth octingenti anni
            genuitque filios et filias</p>
          <p xml:id="gen5_5" n="5">et factum est omne tempus quod vixit Adam anni nongenti triginta
            et mortuus est</p>
          <p xml:id="gen5_6" n="6">vixit quoque Seth centum quinque annos et genuit Enos</p>
          <p xml:id="gen5_7" n="7">vixitque Seth postquam genuit Enos octingentis septem annis
            genuitque filios et filias</p>
          <p xml:id="gen5_8" n="8">et facti sunt omnes dies Seth nongentorum duodecim annorum et
            mortuus est</p>
          <p xml:id="gen5_9" n="9">vixit vero Enos nonaginta annis et genuit Cainan</p>
          <p xml:id="gen5_10" n="10">post cuius ortum vixit octingentis quindecim annis et genuit
            filios et filias</p>
          <p xml:id="gen5_11" n="11">factique sunt omnes dies Enos nongentorum quinque annorum et
            mortuus est</p>
          <p xml:id="gen5_12" n="12">vixit quoque Cainan septuaginta annis et genuit Malalehel</p>
          <p xml:id="gen5_13" n="13">et vixit Cainan postquam genuit Malalehel octingentos
            quadraginta annos genuitque filios et filias</p>
          <p xml:id="gen5_14" n="14">et facti sunt omnes dies Cainan nongenti decem anni et mortuus
            est</p>
          <p xml:id="gen5_15" n="15">vixit autem Malalehel sexaginta quinque annos et genuit
            Iared</p>
          <p xml:id="gen5_16" n="16">et vixit Malalehel postquam genuit Iared octingentis triginta
            annis et genuit filios et filias</p>
          <p xml:id="gen5_17" n="17">et facti sunt omnes dies Malalehel octingenti nonaginta quinque
            anni et mortuus est</p>
          <p xml:id="gen5_18" n="18">vixitque Iared centum sexaginta duobus annis et genuit
            Enoch</p>
          <p xml:id="gen5_19" n="19">et vixit Iared postquam genuit Enoch octingentos annos et
            genuit filios et filias</p>
          <p xml:id="gen5_20" n="20">et facti sunt omnes dies Iared nongenti sexaginta duo anni et
            mortuus est</p>
          <p xml:id="gen5_21" n="21">porro Enoch vixit sexaginta quinque annis et genuit
            Mathusalam</p>
          <p xml:id="gen5_22" n="22">et ambulavit Enoch cum Deo postquam genuit Mathusalam trecentis
            annis et genuit filios et filias</p>
          <p xml:id="gen5_23" n="23">et facti sunt omnes dies Enoch trecenti sexaginta quinque
            anni</p>
          <p xml:id="gen5_24" n="24">ambulavitque cum Deo et non apparuit quia tulit eum Deus</p>
          <p xml:id="gen5_25" n="25">vixit quoque Mathusalam centum octoginta septem annos et genuit
            Lamech</p>
          <p xml:id="gen5_26" n="26">et vixit Mathusalam postquam genuit Lamech septingentos
            octoginta duos annos et genuit filios et filias</p>
          <p xml:id="gen5_27" n="27">et facti sunt omnes dies Mathusalae nongenti sexaginta novem
            anni et mortuus est</p>
          <p xml:id="gen5_28" n="28">vixit autem Lamech centum octoginta duobus annis et genuit
            filium</p>
          <p xml:id="gen5_29" n="29">vocavitque nomen eius Noe dicens iste consolabitur nos ab
            operibus et laboribus manuum nostrarum in terra cui maledixit Dominus</p>
          <p xml:id="gen5_30" n="30">vixitque Lamech postquam genuit Noe quingentos nonaginta
            quinque annos et genuit filios et filias</p>
          <p xml:id="gen5_31" n="31">et facti sunt omnes dies Lamech septingenti septuaginta septem
            anni et mortuus est</p>
          <p xml:id="gen5_32" n="32">Noe vero cum quingentorum esset annorum genuit Sem et Ham et
            Iafeth</p>
        </div>
        <div xml:id="bible-gen6" n="6">
          <head>Caput 6</head>
          <p xml:id="gen6_1" n="1">cumque coepissent homines multiplicari super terram et filias
            procreassent</p>
          <p xml:id="gen6_2" n="2">videntes filii Dei filias eorum quod essent pulchrae acceperunt
            uxores sibi ex omnibus quas elegerant</p>
          <p xml:id="gen6_3" n="3">dixitque Deus non permanebit spiritus meus in homine in aeternum
            quia caro est eruntque dies illius centum viginti annorum</p>
          <p xml:id="gen6_4" n="4">gigantes autem erant super terram in diebus illis postquam enim
            ingressi sunt filii Dei ad filias hominum illaeque genuerunt isti sunt potentes a
            saeculo viri famosi</p>
          <p xml:id="gen6_5" n="5">videns autem Deus quod multa malitia hominum esset in terra et
            cuncta cogitatio cordis intenta esset ad malum omni tempore</p>
          <p xml:id="gen6_6" n="6">paenituit eum quod hominem fecisset in terra et tactus dolore
            cordis intrinsecus</p>
          <p xml:id="gen6_7" n="7">delebo inquit hominem quem creavi a facie terrae ab homine usque
            ad animantia a reptili usque ad volucres caeli paenitet enim me fecisse eos</p>
          <p xml:id="gen6_8" n="8">Noe vero invenit gratiam coram Domino</p>
          <p xml:id="gen6_9" n="9">hae generationes Noe Noe vir iustus atque perfectus fuit in
            generationibus suis cum Deo ambulavit</p>
          <p xml:id="gen6_10" n="10">et genuit tres filios Sem Ham et Iafeth</p>
          <p xml:id="gen6_11" n="11">corrupta est autem terra coram Deo et repleta est
            iniquitate</p>
          <p xml:id="gen6_12" n="12">cumque vidisset Deus terram esse corruptam omnis quippe caro
            corruperat viam suam super terram</p>
          <p xml:id="gen6_13" n="13">dixit ad Noe finis universae carnis venit coram me repleta est
            terra iniquitate a facie eorum et ego disperdam eos cum terra</p>
          <p xml:id="gen6_14" n="14">fac tibi arcam de lignis levigatis mansiunculas in arca facies
            et bitumine linies intrinsecus et extrinsecus</p>
          <p xml:id="gen6_15" n="15">et sic facies eam trecentorum cubitorum erit longitudo arcae
            quinquaginta cubitorum latitudo et triginta cubitorum altitudo illius</p>
          <p xml:id="gen6_16" n="16">fenestram in arca facies et in cubito consummabis summitatem
            ostium autem arcae pones ex latere deorsum cenacula et tristega facies in ea</p>
          <p xml:id="gen6_17" n="17">ecce ego adducam diluvii aquas super terram ut interficiam
            omnem carnem in qua spiritus vitae est subter caelum universa quae in terra sunt
            consumentur</p>
          <p xml:id="gen6_18" n="18">ponamque foedus meum tecum et ingredieris arcam tu et filii tui
            uxor tua et uxores filiorum tuorum tecum</p>
          <p xml:id="gen6_19" n="19">et ex cunctis animantibus universae carnis bina induces in
            arcam ut vivant tecum masculini sexus et feminini</p>
          <p xml:id="gen6_20" n="20">de volucribus iuxta genus suum et de iumentis in genere suo et
            ex omni reptili terrae secundum genus suum bina de omnibus ingredientur tecum ut possint
            vivere</p>
          <p xml:id="gen6_21" n="21">tolles igitur tecum ex omnibus escis quae mandi possunt et
            conportabis apud te et erunt tam tibi quam illis in cibum</p>
          <p xml:id="gen6_22" n="22">fecit ergo Noe omnia quae praeceperat illi Deus</p>
        </div>
        <div xml:id="bible-gen7" n="7">
          <head>Caput 7</head>
          <p xml:id="gen7_1" n="1">dixitque Dominus ad eum ingredere tu et omnis domus tua arcam te
            enim vidi iustum coram me in generatione hac</p>
          <p xml:id="gen7_2" n="2">ex omnibus animantibus mundis tolle septena septena masculum et
            feminam de animantibus vero non mundis duo duo masculum et feminam</p>
          <p xml:id="gen7_3" n="3">sed et de volatilibus caeli septena septena masculum et feminam
            ut salvetur semen super faciem universae terrae</p>
          <p xml:id="gen7_4" n="4">adhuc enim et post dies septem ego pluam super terram quadraginta
            diebus et quadraginta noctibus et delebo omnem substantiam quam feci de superficie
            terrae</p>
          <p xml:id="gen7_5" n="5">fecit ergo Noe omnia quae mandaverat ei Dominus</p>
          <p xml:id="gen7_6" n="6">eratque sescentorum annorum quando diluvii aquae inundaverunt
            super terram</p>
          <p xml:id="gen7_7" n="7">et ingressus est Noe et filii eius uxor eius et uxores filiorum
            eius cum eo in arcam propter aquas diluvii</p>
          <p xml:id="gen7_8" n="8">de animantibus quoque mundis et inmundis et de volucribus et ex
            omni quod movetur super terram</p>
          <p xml:id="gen7_9" n="9">duo et duo ingressa sunt ad Noe in arcam masculus et femina sicut
            praeceperat Deus Noe</p>
          <p xml:id="gen7_10" n="10">cumque transissent septem dies aquae diluvii inundaverunt super
            terram</p>
          <p xml:id="gen7_11" n="11">anno sescentesimo vitae Noe mense secundo septimodecimo die
            mensis rupti sunt omnes fontes abyssi magnae et cataractae caeli apertae sunt</p>
          <p xml:id="gen7_12" n="12">et facta est pluvia super terram quadraginta diebus et
            quadraginta noctibus</p>
          <p xml:id="gen7_13" n="13">in articulo diei illius ingressus est Noe et Sem et Ham et
            Iafeth filii eius uxor illius et tres uxores filiorum eius cum eis in arcam</p>
          <p xml:id="gen7_14" n="14">ipsi et omne animal secundum genus suum universaque iumenta in
            genus suum et omne quod movetur super terram in genere suo cunctumque volatile secundum
            genus suum universae aves omnesque volucres</p>
          <p xml:id="gen7_15" n="15">ingressae sunt ad Noe in arcam bina et bina ex omni carne in
            qua erat spiritus vitae</p>
          <p xml:id="gen7_16" n="16">et quae ingressa sunt masculus et femina ex omni carne
            introierunt sicut praeceperat ei Deus et inclusit eum Dominus de foris</p>
          <p xml:id="gen7_17" n="17">factumque est diluvium quadraginta diebus super terram et
            multiplicatae sunt aquae et elevaverunt arcam in sublime a terra</p>
          <p xml:id="gen7_18" n="18">vehementer inundaverunt et omnia repleverunt in superficie
            terrae porro arca ferebatur super aquas</p>
          <p xml:id="gen7_19" n="19">et aquae praevaluerunt nimis super terram opertique sunt omnes
            montes excelsi sub universo caelo</p>
          <p xml:id="gen7_20" n="20">quindecim cubitis altior fuit aqua super montes quos
            operuerat</p>
          <p xml:id="gen7_21" n="21">consumptaque est omnis caro quae movebatur super terram
            volucrum animantium bestiarum omniumque reptilium quae reptant super terram universi
            homines</p>
          <p xml:id="gen7_22" n="22">et cuncta in quibus spiraculum vitae est in terra mortua
            sunt</p>
          <p xml:id="gen7_23" n="23">et delevit omnem substantiam quae erat super terram ab homine
            usque ad pecus tam reptile quam volucres caeli et deleta sunt de terra remansit autem
            solus Noe et qui cum eo erant in arca</p>
          <p xml:id="gen7_24" n="24">obtinueruntque aquae terras centum quinquaginta diebus</p>
        </div>
        <div xml:id="bible-gen8" n="8">
          <head>Caput 8</head>
          <p xml:id="gen8_1" n="1">recordatus autem Deus Noe cunctarumque animantium et omnium
            iumentorum quae erant cum eo in arca adduxit spiritum super terram et inminutae sunt
            aquae</p>
          <p xml:id="gen8_2" n="2">et clausi sunt fontes abyssi et cataractae caeli et prohibitae
            sunt pluviae de caelo</p>
          <p xml:id="gen8_3" n="3">reversaeque aquae de terra euntes et redeuntes et coeperunt minui
            post centum quinquaginta dies</p>
          <p xml:id="gen8_4" n="4">requievitque arca mense septimo vicesima septima die mensis super
            montes Armeniae</p>
          <p xml:id="gen8_5" n="5">at vero aquae ibant et decrescebant usque ad decimum mensem
            decimo enim mense prima die mensis apparuerunt cacumina montium</p>
          <p xml:id="gen8_6" n="6">cumque transissent quadraginta dies aperiens Noe fenestram arcae
            quam fecerat dimisit corvum</p>
          <p xml:id="gen8_7" n="7">qui egrediebatur et revertebatur donec siccarentur aquae super
            terram</p>
          <p xml:id="gen8_8" n="8">emisit quoque columbam post eum ut videret si iam cessassent
            aquae super faciem terrae</p>
          <p xml:id="gen8_9" n="9">quae cum non invenisset ubi requiesceret pes eius reversa est ad
            eum in arcam aquae enim erant super universam terram extenditque manum et adprehensam
            intulit in arcam</p>
          <p xml:id="gen8_10" n="10">expectatis autem ultra septem diebus aliis rursum dimisit
            columbam ex arca</p>
          <p xml:id="gen8_11" n="11">at illa venit ad eum ad vesperam portans ramum olivae
            virentibus foliis in ore suo intellexit ergo Noe quod cessassent aquae super terram</p>
          <p xml:id="gen8_12" n="12">expectavitque nihilominus septem alios dies et emisit columbam
            quae non est reversa ultra ad eum</p>
          <p xml:id="gen8_13" n="13">igitur sescentesimo primo anno primo mense prima die mensis
            inminutae sunt aquae super terram et aperiens Noe tectum arcae aspexit viditque quod
            exsiccata esset superficies terrae</p>
          <p xml:id="gen8_14" n="14">mense secundo septima et vicesima die mensis arefacta est
            terra</p>
          <p xml:id="gen8_15" n="15">locutus est autem Deus ad Noe dicens</p>
          <p xml:id="gen8_16" n="16">egredere de arca tu et uxor tua filii tui et uxores filiorum
            tuorum tecum</p>
          <p xml:id="gen8_17" n="17">cuncta animantia quae sunt apud te ex omni carne tam in
            volatilibus quam in bestiis et in universis reptilibus quae reptant super terram educ
            tecum et ingredimini super terram crescite et multiplicamini super eam</p>
          <p xml:id="gen8_18" n="18">egressus est ergo Noe et filii eius uxor illius et uxores
            filiorum eius cum eo</p>
          <p xml:id="gen8_19" n="19">sed et omnia animantia iumenta et reptilia quae repunt super
            terram secundum genus suum arcam egressa sunt</p>
          <p xml:id="gen8_20" n="20">aedificavit autem Noe altare Domino et tollens de cunctis
            pecoribus et volucribus mundis obtulit holocausta super altare</p>
          <p xml:id="gen8_21" n="21">odoratusque est Dominus odorem suavitatis et ait ad eum
            nequaquam ultra maledicam terrae propter homines sensus enim et cogitatio humani cordis
            in malum prona sunt ab adulescentia sua non igitur ultra percutiam omnem animantem sicut
            feci</p>
          <p xml:id="gen8_22" n="22">cunctis diebus terrae sementis et messis frigus et aestus
            aestas et hiemps nox et dies non requiescent</p>
        </div>
        <div xml:id="bible-gen9" n="9">
          <head>Caput 9</head>
          <p xml:id="gen9_1" n="1">benedixitque Deus Noe et filiis eius et dixit ad eos crescite et
            multiplicamini et implete terram</p>
          <p xml:id="gen9_2" n="2">et terror vester ac tremor sit super cuncta animalia terrae et
            super omnes volucres caeli cum universis quae moventur in terra omnes pisces maris manui
            vestrae traditi sunt</p>
          <p xml:id="gen9_3" n="3">et omne quod movetur et vivit erit vobis in cibum quasi holera
            virentia tradidi vobis omnia</p>
          <p xml:id="gen9_4" n="4">excepto quod carnem cum sanguine non comedetis</p>
          <p xml:id="gen9_5" n="5">sanguinem enim animarum vestrarum requiram de manu cunctarum
            bestiarum et de manu hominis de manu viri et fratris eius requiram animam hominis</p>
          <p xml:id="gen9_6" n="6">quicumque effuderit humanum sanguinem fundetur sanguis illius ad
            imaginem quippe Dei factus est homo</p>
          <p xml:id="gen9_7" n="7">vos autem crescite et multiplicamini et ingredimini super terram
            et implete eam</p>
          <p xml:id="gen9_8" n="8">haec quoque dixit Deus ad Noe et ad filios eius cum eo</p>
          <p xml:id="gen9_9" n="9">ecce ego statuam pactum meum vobiscum et cum semine vestro post
            vos</p>
          <p xml:id="gen9_10" n="10">et ad omnem animam viventem quae est vobiscum tam in volucribus
            quam in iumentis et pecudibus terrae cunctis quae egressa sunt de arca et universis
            bestiis terrae</p>
          <p xml:id="gen9_11" n="11">statuam pactum meum vobiscum et nequaquam ultra interficietur
            omnis caro aquis diluvii neque erit deinceps diluvium dissipans terram</p>
          <p xml:id="gen9_12" n="12">dixitque Deus hoc signum foederis quod do inter me et vos et ad
            omnem animam viventem quae est vobiscum in generationes sempiternas</p>
          <p xml:id="gen9_13" n="13">arcum meum ponam in nubibus et erit signum foederis inter me et
            inter terram</p>
          <p xml:id="gen9_14" n="14">cumque obduxero nubibus caelum apparebit arcus meus in
            nubibus</p>
          <p xml:id="gen9_15" n="15">et recordabor foederis mei vobiscum et cum omni anima vivente
            quae carnem vegetat et non erunt ultra aquae diluvii ad delendam universam carnem</p>
          <p xml:id="gen9_16" n="16">eritque arcus in nubibus et videbo illum et recordabor foederis
            sempiterni quod pactum est inter Deum et inter omnem animam viventem universae carnis
            quae est super terram</p>
          <p xml:id="gen9_17" n="17">dixitque Deus Noe hoc erit signum foederis quod constitui inter
            me et inter omnem carnem super terram</p>
          <p xml:id="gen9_18" n="18">erant igitur filii Noe qui egressi sunt de arca Sem Ham et
            Iafeth porro Ham ipse est pater Chanaan</p>
          <p xml:id="gen9_19" n="19">tres isti sunt filii Noe et ab his disseminatum est omne
            hominum genus super universam terram</p>
          <p xml:id="gen9_20" n="20">coepitque Noe vir agricola exercere terram et plantavit
            vineam</p>
          <p xml:id="gen9_21" n="21">bibensque vinum inebriatus est et nudatus in tabernaculo
            suo</p>
          <p xml:id="gen9_22" n="22">quod cum vidisset Ham pater Chanaan verenda scilicet patris sui
            esse nuda nuntiavit duobus fratribus suis foras</p>
          <p xml:id="gen9_23" n="23">at vero Sem et Iafeth pallium inposuerunt umeris suis et
            incedentes retrorsum operuerunt verecunda patris sui faciesque eorum aversae erant et
            patris virilia non viderunt</p>
          <p xml:id="gen9_24" n="24">evigilans autem Noe ex vino cum didicisset quae fecerat ei
            filius suus minor</p>
          <p xml:id="gen9_25" n="25">ait maledictus Chanaan servus servorum erit fratribus suis</p>
          <p xml:id="gen9_26" n="26">dixitque benedictus Dominus Deus Sem sit Chanaan servus
            eius</p>
          <p xml:id="gen9_27" n="27">dilatet Deus Iafeth et habitet in tabernaculis Sem sitque
            Chanaan servus eius</p>
          <p xml:id="gen9_28" n="28">vixit autem Noe post diluvium trecentis quinquaginta annis</p>
          <p xml:id="gen9_29" n="29">et impleti sunt omnes dies eius nongentorum quinquaginta
            annorum et mortuus est</p>
        </div>
        <div xml:id="bible-gen10" n="10">
          <head>Caput 10</head>
          <p xml:id="gen10_1" n="1">hae generationes filiorum Noe Sem Ham Iafeth natique sunt eis
            filii post diluvium</p>
          <p xml:id="gen10_2" n="2">filii Iafeth Gomer Magog et Madai Iavan et Thubal et Mosoch et
            Thiras</p>
          <p xml:id="gen10_3" n="3">porro filii Gomer Aschenez et Rifath et Thogorma</p>
          <p xml:id="gen10_4" n="4">filii autem Iavan Elisa et Tharsis Cetthim et Dodanim</p>
          <p xml:id="gen10_5" n="5">ab his divisae sunt insulae gentium in regionibus suis
            unusquisque secundum linguam et familias in nationibus suis</p>
          <p xml:id="gen10_6" n="6">filii autem Ham Chus et Mesraim et Fut et Chanaan</p>
          <p xml:id="gen10_7" n="7">filii Chus Saba et Hevila et Sabatha et Regma et Sabathaca filii
            Regma Saba et Dadan</p>
          <p xml:id="gen10_8" n="8">porro Chus genuit Nemrod ipse coepit esse potens in terra</p>
          <p xml:id="gen10_9" n="9">et erat robustus venator coram Domino ab hoc exivit proverbium
            quasi Nemrod robustus venator coram Domino</p>
          <p xml:id="gen10_10" n="10">fuit autem principium regni eius Babylon et Arach et Archad et
            Chalanne in terra Sennaar</p>
          <p xml:id="gen10_11" n="11">de terra illa egressus est Assur et aedificavit Nineven et
            plateas civitatis et Chale</p>
          <p xml:id="gen10_12" n="12">Resen quoque inter Nineven et Chale haec est civitas magna</p>
          <p xml:id="gen10_13" n="13">at vero Mesraim genuit Ludim et Anamim et Laabim Nepthuim</p>
          <p xml:id="gen10_14" n="14">et Phetrusim et Cesluim de quibus egressi sunt Philisthim et
            Capthurim</p>
          <p xml:id="gen10_15" n="15">Chanaan autem genuit Sidonem primogenitum suum Ettheum</p>
          <p xml:id="gen10_16" n="16">et Iebuseum et Amorreum Gergeseum</p>
          <p xml:id="gen10_17" n="17">Eveum et Araceum Sineum</p>
          <p xml:id="gen10_18" n="18">et Aradium Samariten et Amatheum et post haec disseminati sunt
            populi Chananeorum</p>
          <p xml:id="gen10_19" n="19">factique sunt termini Chanaan venientibus a Sidone Geraram
            usque Gazam donec ingrediaris Sodomam et Gomorram et Adama et Seboim usque Lesa</p>
          <p xml:id="gen10_20" n="20">hii filii Ham in cognationibus et linguis et generationibus
            terrisque et gentibus suis</p>
          <p xml:id="gen10_21" n="21">de Sem quoque nati sunt patre omnium filiorum Eber fratre
            Iafeth maiore</p>
          <p xml:id="gen10_22" n="22">filii Sem Aelam et Assur et Arfaxad et Lud et Aram</p>
          <p xml:id="gen10_23" n="23">filii Aram Us et Hul et Gether et Mes</p>
          <p xml:id="gen10_24" n="24">at vero Arfaxad genuit Sala de quo ortus est Eber</p>
          <p xml:id="gen10_25" n="25">natique sunt Eber filii duo nomen uni Faleg eo quod in diebus
            eius divisa sit terra et nomen fratris eius Iectan</p>
          <p xml:id="gen10_26" n="26">qui Iectan genuit Helmodad et Saleph et Asarmoth Iare</p>
          <p xml:id="gen10_27" n="27">et Aduram et Uzal Decla</p>
          <p xml:id="gen10_28" n="28">et Ebal et Abimahel Saba</p>
          <p xml:id="gen10_29" n="29">et Ophir et Evila et Iobab omnes isti filii Iectan</p>
          <p xml:id="gen10_30" n="30">et facta est habitatio eorum de Messa pergentibus usque Sephar
            montem orientalem</p>
          <p xml:id="gen10_31" n="31">isti filii Sem secundum cognationes et linguas et regiones in
            gentibus suis</p>
          <p xml:id="gen10_32" n="32">hae familiae Noe iuxta populos et nationes suas ab his divisae
            sunt gentes in terra post diluvium</p>
        </div>
        <div xml:id="bible-gen11" n="11">
          <head>Caput 11</head>
          <p xml:id="gen11_1" n="1">erat autem terra labii unius et sermonum eorundem</p>
          <p xml:id="gen11_2" n="2">cumque proficiscerentur de oriente invenerunt campum in terra
            Sennaar et habitaverunt in eo</p>
          <p xml:id="gen11_3" n="3">dixitque alter ad proximum suum venite faciamus lateres et
            coquamus eos igni habueruntque lateres pro saxis et bitumen pro cemento</p>
          <p xml:id="gen11_4" n="4">et dixerunt venite faciamus nobis civitatem et turrem cuius
            culmen pertingat ad caelum et celebremus nomen nostrum antequam dividamur in universas
            terras</p>
          <p xml:id="gen11_5" n="5">descendit autem Dominus ut videret civitatem et turrem quam
            aedificabant filii Adam</p>
          <p xml:id="gen11_6" n="6">et dixit ecce unus est populus et unum labium omnibus
            coeperuntque hoc facere nec desistent a cogitationibus suis donec eas opere
            conpleant</p>
          <p xml:id="gen11_7" n="7">venite igitur descendamus et confundamus ibi linguam eorum ut
            non audiat unusquisque vocem proximi sui</p>
          <p xml:id="gen11_8" n="8">atque ita divisit eos Dominus ex illo loco in universas terras
            et cessaverunt aedificare civitatem</p>
          <p xml:id="gen11_9" n="9">et idcirco vocatum est nomen eius Babel quia ibi confusum est
            labium universae terrae et inde dispersit eos Dominus super faciem cunctarum
            regionum</p>
          <p xml:id="gen11_10" n="10">hae generationes Sem Sem centum erat annorum quando genuit
            Arfaxad biennio post diluvium</p>
          <p xml:id="gen11_11" n="11">vixitque Sem postquam genuit Arfaxad quingentos annos et
            genuit filios et filias</p>
          <p xml:id="gen11_12" n="12">porro Arfaxad vixit triginta quinque annos et genuit Sale</p>
          <p xml:id="gen11_13" n="13">vixitque Arfaxad postquam genuit Sale trecentis tribus annis
            et genuit filios et filias</p>
          <p xml:id="gen11_14" n="14">Sale quoque vixit triginta annis et genuit Eber</p>
          <p xml:id="gen11_15" n="15">vixitque Sale postquam genuit Eber quadringentis tribus annis
            et genuit filios et filias</p>
          <p xml:id="gen11_16" n="16">vixit autem Eber triginta quattuor annis et genuit Faleg</p>
          <p xml:id="gen11_17" n="17">et vixit Eber postquam genuit Faleg quadringentis triginta
            annis et genuit filios et filias</p>
          <p xml:id="gen11_18" n="18">vixit quoque Faleg triginta annis et genuit Reu</p>
          <p xml:id="gen11_19" n="19">vixitque Faleg postquam genuit Reu ducentis novem annis et
            genuit filios et filias</p>
          <p xml:id="gen11_20" n="20">vixit autem Reu triginta duobus annis et genuit Sarug</p>
          <p xml:id="gen11_21" n="21">vixitque Reu postquam genuit Sarug ducentis septem annis et
            genuit filios et filias</p>
          <p xml:id="gen11_22" n="22">vixit vero Sarug triginta annis et genuit Nahor</p>
          <p xml:id="gen11_23" n="23">vixitque Sarug postquam genuit Nahor ducentos annos et genuit
            filios et filias</p>
          <p xml:id="gen11_24" n="24">vixit autem Nahor viginti novem annis et genuit Thare</p>
          <p xml:id="gen11_25" n="25">vixitque Nahor postquam genuit Thare centum decem et novem
            annos et genuit filios et filias</p>
          <p xml:id="gen11_26" n="26">vixitque Thare septuaginta annis et genuit Abram et Nahor et
            Aran</p>
          <p xml:id="gen11_27" n="27">hae sunt autem generationes Thare Thare genuit Abram et Nahor
            et Aran porro Aran genuit Loth</p>
          <p xml:id="gen11_28" n="28">mortuusque est Aran ante Thare patrem suum in terra
            nativitatis suae in Ur Chaldeorum</p>
          <p xml:id="gen11_29" n="29">duxerunt autem Abram et Nahor uxores nomen autem uxoris Abram
            Sarai et nomen uxoris Nahor Melcha filia Aran patris Melchae et patris Ieschae</p>
          <p xml:id="gen11_30" n="30">erat autem Sarai sterilis nec habebat liberos</p>
          <p xml:id="gen11_31" n="31">tulit itaque Thare Abram filium suum et Loth filium Aran
            filium filii sui et Sarai nurum suam uxorem Abram filii sui et eduxit eos de Ur
            Chaldeorum ut irent in terram Chanaan veneruntque usque Haran et habitaverunt ibi</p>
          <p xml:id="gen11_32" n="32">et facti sunt dies Thare ducentorum quinque annorum et mortuus
            est in Haran</p>
        </div>
        <div xml:id="bible-gen12" n="12">
          <head>Caput 12</head>
          <p xml:id="gen12_1" n="1">dixit autem Dominus ad Abram egredere de terra tua et de
            cognatione tua et de domo patris tui in terram quam monstrabo tibi</p>
          <p xml:id="gen12_2" n="2">faciamque te in gentem magnam et benedicam tibi et magnificabo
            nomen tuum erisque benedictus</p>
          <p xml:id="gen12_3" n="3">benedicam benedicentibus tibi et maledicam maledicentibus tibi
            atque in te benedicentur universae cognationes terrae</p>
          <p xml:id="gen12_4" n="4">egressus est itaque Abram sicut praeceperat ei Dominus et ivit
            cum eo Loth septuaginta quinque annorum erat Abram cum egrederetur de Haran</p>
          <p xml:id="gen12_5" n="5">tulitque Sarai uxorem suam et Loth filium fratris sui
            universamque substantiam quam possederant et animas quas fecerant in Haran et egressi
            sunt ut irent in terram Chanaan cumque venissent in eam</p>
          <p xml:id="gen12_6" n="6">pertransivit Abram terram usque ad locum Sychem usque ad
            convallem Inlustrem Chananeus autem tunc erat in terra</p>
          <p xml:id="gen12_7" n="7">apparuitque Dominus Abram et dixit ei semini tuo dabo terram
            hanc qui aedificavit ibi altare Domino qui apparuerat ei</p>
          <p xml:id="gen12_8" n="8">et inde transgrediens ad montem qui erat contra orientem Bethel
            tetendit ibi tabernaculum suum ab occidente habens Bethel et ab oriente Ai aedificavit
            quoque ibi altare Domino et invocavit nomen eius</p>
          <p xml:id="gen12_9" n="9">perrexitque Abram vadens et ultra progrediens ad meridiem</p>
          <p xml:id="gen12_10" n="10">facta est autem fames in terra descenditque Abram in Aegyptum
            ut peregrinaretur ibi praevaluerat enim fames in terra</p>
          <p xml:id="gen12_11" n="11">cumque prope esset ut ingrederetur Aegyptum dixit Sarai uxori
            suae novi quod pulchra sis mulier</p>
          <p xml:id="gen12_12" n="12">et quod cum viderint te Aegyptii dicturi sunt uxor ipsius est
            et interficient me et te reservabunt</p>
          <p xml:id="gen12_13" n="13">dic ergo obsecro te quod soror mea sis ut bene sit mihi
            propter te et vivat anima mea ob gratiam tui</p>
          <p xml:id="gen12_14" n="14">cum itaque ingressus esset Abram Aegyptum viderunt Aegyptii
            mulierem quod esset pulchra nimis</p>
          <p xml:id="gen12_15" n="15">et nuntiaverunt principes Pharaoni et laudaverunt eam apud
            illum et sublata est mulier in domum Pharaonis</p>
          <p xml:id="gen12_16" n="16">Abram vero bene usi sunt propter illam fueruntque ei oves et
            boves et asini et servi et famulae et asinae et cameli</p>
          <p xml:id="gen12_17" n="17">flagellavit autem Dominus Pharaonem plagis maximis et domum
            eius propter Sarai uxorem Abram</p>
          <p xml:id="gen12_18" n="18">vocavitque Pharao Abram et dixit ei quidnam est quod fecisti
            mihi quare non indicasti quod uxor tua esset</p>
          <p xml:id="gen12_19" n="19">quam ob causam dixisti esse sororem tuam ut tollerem eam mihi
            in uxorem nunc igitur ecce coniux tua accipe eam et vade</p>
          <p xml:id="gen12_20" n="20">praecepitque Pharao super Abram viris et deduxerunt eum et
            uxorem illius et omnia quae habebat</p>
        </div>
        <div xml:id="bible-gen13" n="13">
          <head>Caput 13</head>
          <p xml:id="gen13_1" n="1">ascendit ergo Abram de Aegypto ipse et uxor eius et omnia quae
            habebat et Loth cum eo ad australem plagam</p>
          <p xml:id="gen13_2" n="2">erat autem dives valde in possessione argenti et auri</p>
          <p xml:id="gen13_3" n="3">reversusque est per iter quo venerat a meridie in Bethel usque
            ad locum ubi prius fixerat tabernaculum inter Bethel et Ai</p>
          <p xml:id="gen13_4" n="4">in loco altaris quod fecerat prius et invocavit ibi nomen
            Domini</p>
          <p xml:id="gen13_5" n="5">sed et Loth qui erat cum Abram fuerunt greges ovium et armenta
            et tabernacula</p>
          <p xml:id="gen13_6" n="6">nec poterat eos capere terra ut habitarent simul erat quippe
            substantia eorum multa et non quibant habitare communiter</p>
          <p xml:id="gen13_7" n="7">unde et facta est rixa inter pastores gregum Abram et Loth eo
            autem tempore Chananeus et Ferezeus habitabant in illa terra</p>
          <p xml:id="gen13_8" n="8">dixit ergo Abram ad Loth ne quaeso sit iurgium inter me et te et
            inter pastores meos et pastores tuos fratres enim sumus</p>
          <p xml:id="gen13_9" n="9">ecce universa terra coram te est recede a me obsecro si ad
            sinistram ieris ego ad dexteram tenebo si tu dexteram elegeris ego ad sinistram
            pergam</p>
          <p xml:id="gen13_10" n="10">elevatis itaque Loth oculis vidit omnem circa regionem
            Iordanis quae universa inrigabatur antequam subverteret Dominus Sodomam et Gomorram
            sicut paradisus Domini et sicut Aegyptus venientibus in Segor</p>
          <p xml:id="gen13_11" n="11">elegitque sibi Loth regionem circa Iordanem et recessit ab
            oriente divisique sunt alterutrum a fratre suo</p>
          <p xml:id="gen13_12" n="12">Abram habitavit in terra Chanaan Loth moratus est in oppidis
            quae erant circa Iordanem et habitavit in Sodomis</p>
          <p xml:id="gen13_13" n="13">homines autem Sodomitae pessimi erant et peccatores coram
            Domino nimis</p>
          <p xml:id="gen13_14" n="14">dixitque Dominus ad Abram postquam divisus est Loth ab eo leva
            oculos tuos et vide a loco in quo nunc es ad aquilonem et ad meridiem ad orientem et ad
            occidentem</p>
          <p xml:id="gen13_15" n="15">omnem terram quam conspicis tibi dabo et semini tuo usque in
            sempiternum</p>
          <p xml:id="gen13_16" n="16">faciamque semen tuum sicut pulverem terrae si quis potest
            hominum numerare pulverem semen quoque tuum numerare poterit</p>
          <p xml:id="gen13_17" n="17">surge et perambula terram in longitudine et in latitudine sua
            quia tibi daturus sum eam</p>
          <p xml:id="gen13_18" n="18">movens igitur Abram tabernaculum suum venit et habitavit iuxta
            convallem Mambre quod est in Hebron aedificavitque ibi altare Domino</p>
        </div>
        <div xml:id="bible-gen14" n="14">
          <head>Caput 14</head>
          <p xml:id="gen14_1" n="1">factum est autem in illo tempore ut Amrafel rex Sennaar et
            Arioch rex Ponti et Chodorlahomor rex Aelamitarum et Thadal rex Gentium</p>
          <p xml:id="gen14_2" n="2">inirent bellum contra Bara regem Sodomorum et contra Bersa regem
            Gomorrae et contra Sennaab regem Adamae et contra Semeber regem Seboim contraque regem
            Balae ipsa est Segor</p>
          <p xml:id="gen14_3" n="3">omnes hii convenerunt in vallem Silvestrem quae nunc est mare
            Salis</p>
          <p xml:id="gen14_4" n="4">duodecim enim annis servierant Chodorlahomor et tertiodecimo
            anno recesserunt ab eo</p>
          <p xml:id="gen14_5" n="5">igitur anno quartodecimo venit Chodorlahomor et reges qui erant
            cum eo percusseruntque Rafaim in Astharothcarnaim et Zuzim cum eis et Emim in
            Savecariathaim</p>
          <p xml:id="gen14_6" n="6">et Chorreos in montibus Seir usque ad campestria Pharan quae est
            in solitudine</p>
          <p xml:id="gen14_7" n="7">reversique sunt et venerunt ad fontem Mesfat ipsa est Cades et
            percusserunt omnem regionem Amalechitarum et Amorreum qui habitabat in Asasonthamar</p>
          <p xml:id="gen14_8" n="8">et egressi sunt rex Sodomorum et rex Gomorrae rexque Adamae et
            rex Seboim necnon et rex Balae quae est Segor et direxerunt contra eos aciem in valle
            Silvestri</p>
          <p xml:id="gen14_9" n="9">scilicet adversum Chodorlahomor regem Aelamitarum et Thadal
            regem Gentium et Amrafel regem Sennaar et Arioch regem Ponti quattuor reges adversus
            quinque</p>
          <p xml:id="gen14_10" n="10">vallis autem Silvestris habebat puteos multos bituminis itaque
            rex Sodomorum et Gomorrae terga verterunt cecideruntque ibi et qui remanserant fugerunt
            ad montem</p>
          <p xml:id="gen14_11" n="11">tulerunt autem omnem substantiam Sodomorum et Gomorrae et
            universa quae ad cibum pertinent et abierunt</p>
          <p xml:id="gen14_12" n="12">necnon et Loth et substantiam eius filium fratris Abram qui
            habitabat in Sodomis</p>
          <p xml:id="gen14_13" n="13">et ecce unus qui evaserat nuntiavit Abram Hebraeo qui
            habitabat in convalle Mambre Amorrei fratris Eschol et fratris Aner hii enim pepigerant
            foedus cum Abram</p>
          <p xml:id="gen14_14" n="14">quod cum audisset Abram captum videlicet Loth fratrem suum
            numeravit expeditos vernaculos suos trecentos decem et octo et persecutus est eos usque
            Dan</p>
          <p xml:id="gen14_15" n="15">et divisis sociis inruit super eos nocte percussitque eos et
            persecutus est usque Hoba quae est ad levam Damasci</p>
          <p xml:id="gen14_16" n="16">reduxitque omnem substantiam et Loth fratrem suum cum
            substantia illius mulieres quoque et populum</p>
          <p xml:id="gen14_17" n="17">egressus est autem rex Sodomorum in occursum eius postquam
            reversus est a caede Chodorlahomor et regum qui cum eo erant in valle Save quae est
            vallis Regis</p>
          <p xml:id="gen14_18" n="18">at vero Melchisedech rex Salem proferens panem et vinum erat
            enim sacerdos Dei altissimi</p>
          <p xml:id="gen14_19" n="19">benedixit ei et ait benedictus Abram Deo excelso qui creavit
            caelum et terram</p>
          <p xml:id="gen14_20" n="20">et benedictus Deus excelsus quo protegente hostes in manibus
            tuis sunt et dedit ei decimas ex omnibus</p>
          <p xml:id="gen14_21" n="21">dixit autem rex Sodomorum ad Abram da mihi animas cetera tolle
            tibi</p>
          <p xml:id="gen14_22" n="22">qui respondit ei levo manum meam ad Dominum Deum excelsum
            possessorem caeli et terrae</p>
          <p xml:id="gen14_23" n="23">quod a filo subteminis usque ad corrigiam caligae non accipiam
            ex omnibus quae tua sunt ne dicas ego ditavi Abram</p>
          <p xml:id="gen14_24" n="24">exceptis his quae comederunt iuvenes et partibus virorum qui
            venerunt mecum Aner Eschol et Mambre isti accipient partes suas</p>
        </div>
        <div xml:id="bible-gen15" n="15">
          <head>Caput 15</head>
          <p xml:id="gen15_1" n="1">his itaque transactis factus est sermo Domini ad Abram per
            visionem dicens noli timere Abram ego protector tuus sum et merces tua magna nimis</p>
          <p xml:id="gen15_2" n="2">dixitque Abram Domine Deus quid dabis mihi ego vadam absque
            liberis et filius procuratoris domus meae iste Damascus Eliezer</p>
          <p xml:id="gen15_3" n="3">addiditque Abram mihi autem non dedisti semen et ecce vernaculus
            meus heres meus erit</p>
          <p xml:id="gen15_4" n="4">statimque sermo Domini factus est ad eum dicens non erit hic
            heres tuus sed qui egredietur de utero tuo ipsum habebis heredem</p>
          <p xml:id="gen15_5" n="5">eduxitque eum foras et ait illi suspice caelum et numera stellas
            si potes et dixit ei sic erit semen tuum</p>
          <p xml:id="gen15_6" n="6">credidit Domino et reputatum est ei ad iustitiam</p>
          <p xml:id="gen15_7" n="7">dixitque ad eum ego Dominus qui eduxi te de Ur Chaldeorum ut
            darem tibi terram istam et possideres eam</p>
          <p xml:id="gen15_8" n="8">at ille ait Domine Deus unde scire possum quod possessurus sim
            eam</p>
          <p xml:id="gen15_9" n="9">respondens Dominus sume inquit mihi vaccam triennem et capram
            trimam et arietem annorum trium turturem quoque et columbam</p>
          <p xml:id="gen15_10" n="10">qui tollens universa haec divisit per medium et utrasque
            partes contra se altrinsecus posuit aves autem non divisit</p>
          <p xml:id="gen15_11" n="11">descenderuntque volucres super cadavera et abigebat eas
            Abram</p>
          <p xml:id="gen15_12" n="12">cumque sol occumberet sopor inruit super Abram et horror
            magnus et tenebrosus invasit eum</p>
          <p xml:id="gen15_13" n="13">dictumque est ad eum scito praenoscens quod peregrinum futurum
            sit semen tuum in terra non sua et subicient eos servituti et adfligent quadringentis
            annis</p>
          <p xml:id="gen15_14" n="14">verumtamen gentem cui servituri sunt ego iudicabo et post haec
            egredientur cum magna substantia</p>
          <p xml:id="gen15_15" n="15">tu autem ibis ad patres tuos in pace sepultus in senectute
            bona</p>
          <p xml:id="gen15_16" n="16">generatione autem quarta revertentur huc necdum enim conpletae
            sunt iniquitates Amorreorum usque ad praesens tempus</p>
          <p xml:id="gen15_17" n="17">cum ergo occubuisset sol facta est caligo tenebrosa et
            apparuit clibanus fumans et lampas ignis transiens inter divisiones illas</p>
          <p xml:id="gen15_18" n="18">in die illo pepigit Dominus cum Abram foedus dicens semini tuo
            dabo terram hanc a fluvio Aegypti usque ad fluvium magnum flumen Eufraten</p>
          <p xml:id="gen15_19" n="19">Cineos et Cenezeos et Cedmoneos</p>
          <p xml:id="gen15_20" n="20">et Hettheos et Ferezeos Rafaim quoque</p>
          <p xml:id="gen15_21" n="21">et Amorreos et Chananeos et Gergeseos et Iebuseos</p>
        </div>
        <div xml:id="bible-gen16" n="16">
          <head>Caput 16</head>
          <p xml:id="gen16_1" n="1">igitur Sarai uxor Abram non genuerat liberos sed habens ancillam
            aegyptiam nomine Agar</p>
          <p xml:id="gen16_2" n="2">dixit marito suo ecce conclusit me Dominus ne parerem ingredere
            ad ancillam meam si forte saltem ex illa suscipiam filios cumque ille adquiesceret
            deprecanti</p>
          <p xml:id="gen16_3" n="3">tulit Agar Aegyptiam ancillam suam post annos decem quam
            habitare coeperant in terra Chanaan et dedit eam viro suo uxorem</p>
          <p xml:id="gen16_4" n="4">qui ingressus est ad eam at illa concepisse se videns despexit
            dominam suam</p>
          <p xml:id="gen16_5" n="5">dixitque Sarai ad Abram inique agis contra me ego dedi ancillam
            meam in sinum tuum quae videns quod conceperit despectui me habet iudicet Dominus inter
            me et te</p>
          <p xml:id="gen16_6" n="6">cui respondens Abram ecce ait ancilla tua in manu tua est utere
            ea ut libet adfligente igitur eam Sarai fugam iniit</p>
          <p xml:id="gen16_7" n="7">cumque invenisset illam angelus Domini iuxta fontem aquae in
            solitudine qui est in via Sur</p>
          <p xml:id="gen16_8" n="8">dixit ad eam Agar ancilla Sarai unde venis et quo vadis quae
            respondit a facie Sarai dominae meae ego fugio</p>
          <p xml:id="gen16_9" n="9">dixitque ei angelus Domini revertere ad dominam tuam et
            humiliare sub manibus ipsius</p>
          <p xml:id="gen16_10" n="10">et rursum multiplicans inquit multiplicabo semen tuum et non
            numerabitur prae multitudine</p>
          <p xml:id="gen16_11" n="11">ac deinceps ecce ait concepisti et paries filium vocabisque
            nomen eius Ismahel eo quod audierit Dominus adflictionem tuam</p>
          <p xml:id="gen16_12" n="12">hic erit ferus homo manus eius contra omnes et manus omnium
            contra eum et e regione universorum fratrum suorum figet tabernacula</p>
          <p xml:id="gen16_13" n="13">vocavit autem nomen Domini qui loquebatur ad eam Tu Deus qui
            vidisti me dixit enim profecto hic vidi posteriora videntis me</p>
          <p xml:id="gen16_14" n="14">propterea appellavit puteum illum puteum Viventis et videntis
            me ipse est inter Cades et Barad</p>
          <p xml:id="gen16_15" n="15">peperitque Abrae filium qui vocavit nomen eius Ismahel</p>
          <p xml:id="gen16_16" n="16">octoginta et sex annorum erat quando peperit ei Agar
            Ismahelem</p>
        </div>
        <div xml:id="bible-gen17" n="17">
          <head>Caput 17</head>
          <p xml:id="gen17_1" n="1">postquam vero nonaginta et novem annorum esse coeperat apparuit
            ei Dominus dixitque ad eum ego Deus omnipotens ambula coram me et esto perfectus</p>
          <p xml:id="gen17_2" n="2">ponamque foedus meum inter me et te et multiplicabo te
            vehementer nimis</p>
          <p xml:id="gen17_3" n="3">cecidit Abram pronus in faciem</p>
          <p xml:id="gen17_4" n="4">dixitque ei Deus ego sum et pactum meum tecum erisque pater
            multarum gentium</p>
          <p xml:id="gen17_5" n="5">nec ultra vocabitur nomen tuum Abram sed appellaberis Abraham
            quia patrem multarum gentium constitui te</p>
          <p xml:id="gen17_6" n="6">faciamque te crescere vehementissime et ponam in gentibus
            regesque ex te egredientur</p>
          <p xml:id="gen17_7" n="7">et statuam pactum meum inter me et te et inter semen tuum post
            te in generationibus suis foedere sempiterno ut sim Deus tuus et seminis tui post te</p>
          <p xml:id="gen17_8" n="8">daboque tibi et semini tuo terram peregrinationis tuae omnem
            terram Chanaan in possessionem aeternam eroque Deus eorum</p>
          <p xml:id="gen17_9" n="9">dixit iterum Deus ad Abraham et tu ergo custodies pactum meum et
            semen tuum post te in generationibus suis</p>
          <p xml:id="gen17_10" n="10">hoc est pactum quod observabitis inter me et vos et semen tuum
            post te circumcidetur ex vobis omne masculinum</p>
          <p xml:id="gen17_11" n="11">et circumcidetis carnem praeputii vestri ut sit in signum
            foederis inter me et vos</p>
          <p xml:id="gen17_12" n="12">infans octo dierum circumcidetur in vobis omne masculinum in
            generationibus vestris tam vernaculus quam empticius circumcidetur et quicumque non
            fuerit de stirpe vestra</p>
          <p xml:id="gen17_13" n="13">eritque pactum meum in carne vestra in foedus aeternum</p>
          <p xml:id="gen17_14" n="14">masculus cuius praeputii caro circumcisa non fuerit delebitur
            anima illa de populo suo quia pactum meum irritum fecit</p>
          <p xml:id="gen17_15" n="15">dixit quoque Deus ad Abraham Sarai uxorem tuam non vocabis
            Sarai sed Sarram</p>
          <p xml:id="gen17_16" n="16">et benedicam ei et ex illa dabo tibi filium cui benedicturus
            sum eritque in nationes et reges populorum orientur ex eo</p>
          <p xml:id="gen17_17" n="17">cecidit Abraham in faciem et risit dicens in corde suo putasne
            centenario nascetur filius et Sarra nonagenaria pariet</p>
          <p xml:id="gen17_18" n="18">dixitque ad Deum utinam Ismahel vivat coram te</p>
          <p xml:id="gen17_19" n="19">et ait Deus ad Abraham Sarra uxor tua pariet tibi filium
            vocabisque nomen eius Isaac et constituam pactum meum illi in foedus sempiternum et
            semini eius post eum</p>
          <p xml:id="gen17_20" n="20">super Ismahel quoque exaudivi te ecce benedicam ei et augebo
            et multiplicabo eum valde duodecim duces generabit et faciam illum in gentem magnam</p>
          <p xml:id="gen17_21" n="21">pactum vero meum statuam ad Isaac quem pariet tibi Sarra
            tempore isto in anno altero</p>
          <p xml:id="gen17_22" n="22">cumque finitus esset sermo loquentis cum eo ascendit Deus ab
            Abraham</p>
          <p xml:id="gen17_23" n="23">tulit autem Abraham Ismahelem filium suum et omnes vernaculos
            domus suae universosque quos emerat cunctos mares ex omnibus viris domus suae et
            circumcidit carnem praeputii eorum statim in ipsa die sicut praeceperat ei Deus</p>
          <p xml:id="gen17_24" n="24">nonaginta novem erat annorum quando circumcidit carnem
            praeputii sui</p>
          <p xml:id="gen17_25" n="25">et Ismahel filius eius tredecim annos impleverat tempore
            circumcisionis suae</p>
          <p xml:id="gen17_26" n="26">eadem die circumcisus est Abraham et Ismahel filius eius</p>
          <p xml:id="gen17_27" n="27">et omnes viri domus illius tam vernaculi quam empticii et
            alienigenae pariter circumcisi sunt</p>
        </div>
        <div xml:id="bible-gen18" n="18">
          <head>Caput 18</head>
          <p xml:id="gen18_1" n="1">apparuit autem ei Dominus in convalle Mambre sedenti in ostio
            tabernaculi sui in ipso fervore diei</p>
          <p xml:id="gen18_2" n="2">cumque elevasset oculos apparuerunt ei tres viri stantes propter
            eum quos cum vidisset cucurrit in occursum eorum de ostio tabernaculi et adoravit in
            terra</p>
          <p xml:id="gen18_3" n="3">et dixit Domine si inveni gratiam in oculis tuis ne transeas
            servum tuum</p>
          <p xml:id="gen18_4" n="4">sed adferam pauxillum aquae et lavate pedes vestros et
            requiescite sub arbore</p>
          <p xml:id="gen18_5" n="5">ponam buccellam panis et confortate cor vestrum postea
            transibitis idcirco enim declinastis ad servum vestrum qui dixerunt fac ut locutus
            es</p>
          <p xml:id="gen18_6" n="6">festinavit Abraham in tabernaculum ad Sarram dixitque ei
            adcelera tria sata similae commisce et fac subcinericios panes</p>
          <p xml:id="gen18_7" n="7">ipse vero ad armentum cucurrit et tulit inde vitulum tenerrimum
            et optimum deditque puero qui festinavit et coxit illum</p>
          <p xml:id="gen18_8" n="8">tulit quoque butyrum et lac et vitulum quem coxerat et posuit
            coram eis ipse vero stabat iuxta eos sub arbore</p>
          <p xml:id="gen18_9" n="9">cumque comedissent dixerunt ad eum ubi est Sarra uxor tua ille
            respondit ecce in tabernaculo est</p>
          <p xml:id="gen18_10" n="10">cui dixit revertens veniam ad te tempore isto vita comite et
            habebit filium Sarra uxor tua quo audito Sarra risit post ostium tabernaculi</p>
          <p xml:id="gen18_11" n="11">erant autem ambo senes provectaeque aetatis et desierant
            Sarrae fieri muliebria</p>
          <p xml:id="gen18_12" n="12">quae risit occulte dicens postquam consenui et dominus meus
            vetulus est voluptati operam dabo</p>
          <p xml:id="gen18_13" n="13">dixit autem Dominus ad Abraham quare risit Sarra dicens num
            vere paritura sum anus</p>
          <p xml:id="gen18_14" n="14">numquid Deo est quicquam difficile iuxta condictum revertar ad
            te hoc eodem tempore vita comite et habebit Sarra filium</p>
          <p xml:id="gen18_15" n="15">negavit Sarra dicens non risi timore perterrita Dominus autem
            non est inquit ita sed risisti</p>
          <p xml:id="gen18_16" n="16">cum ergo surrexissent inde viri direxerunt oculos suos contra
            Sodomam et Abraham simul gradiebatur deducens eos</p>
          <p xml:id="gen18_17" n="17">dixitque Dominus num celare potero Abraham quae gesturus
            sum</p>
          <p xml:id="gen18_18" n="18">cum futurus sit in gentem magnam ac robustissimam et
            benedicendae sint in illo omnes nationes terrae</p>
          <p xml:id="gen18_19" n="19">scio enim quod praecepturus sit filiis suis et domui suae post
            se ut custodiant viam Domini et faciant iustitiam et iudicium ut adducat Dominus propter
            Abraham omnia quae locutus est ad eum</p>
          <p xml:id="gen18_20" n="20">dixit itaque Dominus clamor Sodomorum et Gomorrae
            multiplicatus est et peccatum earum adgravatum est nimis</p>
          <p xml:id="gen18_21" n="21">descendam et videbo utrum clamorem qui venit ad me opere
            conpleverint an non est ita ut sciam</p>
          <p xml:id="gen18_22" n="22">converteruntque se inde et abierunt Sodomam Abraham vero adhuc
            stabat coram Domino</p>
          <p xml:id="gen18_23" n="23">et adpropinquans ait numquid perdes iustum cum impio</p>
          <p xml:id="gen18_24" n="24">si fuerint quinquaginta iusti in civitate peribunt simul et
            non parces loco illi propter quinquaginta iustos si fuerint in eo</p>
          <p xml:id="gen18_25" n="25">absit a te ut rem hanc facias et occidas iustum cum impio
            fiatque iustus sicut impius non est hoc tuum qui iudicas omnem terram nequaquam facies
            iudicium</p>
          <p xml:id="gen18_26" n="26">dixitque Dominus ad eum si invenero Sodomis quinquaginta
            iustos in medio civitatis dimittam omni loco propter eos</p>
          <p xml:id="gen18_27" n="27">respondens Abraham ait quia semel coepi loquar ad Dominum meum
            cum sim pulvis et cinis</p>
          <p xml:id="gen18_28" n="28">quid si minus quinquaginta iustis quinque fuerint delebis
            propter quinque universam urbem et ait non delebo si invenero ibi quadraginta
            quinque</p>
          <p xml:id="gen18_29" n="29">rursumque locutus est ad eum sin autem quadraginta inventi
            fuerint quid facies ait non percutiam propter quadraginta</p>
          <p xml:id="gen18_30" n="30">ne quaeso inquit indigneris Domine si loquar quid si inventi
            fuerint ibi triginta respondit non faciam si invenero ibi triginta</p>
          <p xml:id="gen18_31" n="31">quia semel ait coepi loquar ad Dominum meum quid si inventi
            fuerint ibi viginti dixit non interficiam propter viginti</p>
          <p xml:id="gen18_32" n="32">obsecro inquit ne irascaris Domine si loquar adhuc semel quid
            si inventi fuerint ibi decem dixit non delebo propter decem</p>
          <p xml:id="gen18_33" n="33">abiit Dominus postquam cessavit loqui ad Abraham et ille
            reversus est in locum suum</p>
        </div>
        <div xml:id="bible-gen19" n="19">
          <head>Caput 19</head>
          <p xml:id="gen19_1" n="1">veneruntque duo angeli Sodomam vespere sedente Loth in foribus
            civitatis qui cum vidisset surrexit et ivit obviam eis adoravitque pronus in terra</p>
          <p xml:id="gen19_2" n="2">et dixit obsecro domini declinate in domum pueri vestri et
            manete ibi lavate pedes vestros et mane proficiscimini in viam vestram qui dixerunt
            minime sed in platea manebimus</p>
          <p xml:id="gen19_3" n="3">conpulit illos oppido ut deverterent ad eum ingressisque domum
            illius fecit convivium coxit azyma et comederunt</p>
          <p xml:id="gen19_4" n="4">prius autem quam irent cubitum viri civitatis vallaverunt domum
            a puero usque ad senem omnis populus simul</p>
          <p xml:id="gen19_5" n="5">vocaveruntque Loth et dixerunt ei ubi sunt viri qui introierunt
            ad te nocte educ illos huc ut cognoscamus eos</p>
          <p xml:id="gen19_6" n="6">egressus ad eos Loth post tergum adcludens ostium ait</p>
          <p xml:id="gen19_7" n="7">nolite quaeso fratres mei nolite malum hoc facere</p>
          <p xml:id="gen19_8" n="8">habeo duas filias quae necdum cognoverunt virum educam eas ad
            vos et abutimini eis sicut placuerit vobis dummodo viris istis nihil faciatis mali quia
            ingressi sunt sub umbraculum tegminis mei</p>
          <p xml:id="gen19_9" n="9">at illi dixerunt recede illuc et rursus ingressus es inquiunt ut
            advena numquid ut iudices te ergo ipsum magis quam hos adfligemus vimque faciebant Loth
            vehementissime iam prope erat ut refringerent fores</p>
          <p xml:id="gen19_10" n="10">et ecce miserunt manum viri et introduxerunt ad se Loth
            cluseruntque ostium</p>
          <p xml:id="gen19_11" n="11">et eos qui erant foris percusserunt caecitate a minimo usque
            ad maximum ita ut ostium invenire non possent</p>
          <p xml:id="gen19_12" n="12">dixerunt autem ad Loth habes hic tuorum quempiam generum aut
            filios aut filias omnes qui tui sunt educ de urbe hac</p>
          <p xml:id="gen19_13" n="13">delebimus enim locum istum eo quod increverit clamor eorum
            coram Domino qui misit nos ut perdamus illos</p>
          <p xml:id="gen19_14" n="14">egressus itaque Loth locutus est ad generos suos qui accepturi
            erant filias eius et dixit surgite egredimini de loco isto quia delebit Dominus
            civitatem hanc et visus est eis quasi ludens loqui</p>
          <p xml:id="gen19_15" n="15">cumque esset mane cogebant eum angeli dicentes surge et tolle
            uxorem tuam et duas filias quas habes ne et tu pariter pereas in scelere civitatis</p>
          <p xml:id="gen19_16" n="16">dissimulante illo adprehenderunt manum eius et manum uxoris ac
            duarum filiarum eius eo quod parceret Dominus illi</p>
          <p xml:id="gen19_17" n="17">et eduxerunt eum posueruntque extra civitatem ibi locutus est
            ad eum salva animam tuam noli respicere post tergum nec stes in omni circa regione sed
            in monte salvum te fac ne et tu simul pereas</p>
          <p xml:id="gen19_18" n="18">dixitque Loth ad eos quaeso Domine mi</p>
          <p xml:id="gen19_19" n="19">quia invenit servus tuus gratiam coram te et magnificasti
            misericordiam tuam quam fecisti mecum ut salvares animam meam nec possum in monte
            salvari ne forte adprehendat me malum et moriar</p>
          <p xml:id="gen19_20" n="20">est civitas haec iuxta ad quam possum fugere parva et salvabor
            in ea numquid non modica est et vivet anima mea</p>
          <p xml:id="gen19_21" n="21">dixitque ad eum ecce etiam in hoc suscepi preces tuas ut non
            subvertam urbem pro qua locutus es</p>
          <p xml:id="gen19_22" n="22">festina et salvare ibi quia non potero facere quicquam donec
            ingrediaris illuc idcirco vocatum est nomen urbis illius Segor</p>
          <p xml:id="gen19_23" n="23">sol egressus est super terram et Loth ingressus est in
            Segor</p>
          <p xml:id="gen19_24" n="24">igitur Dominus pluit super Sodomam et Gomorram sulphur et
            ignem a Domino de caelo</p>
          <p xml:id="gen19_25" n="25">et subvertit civitates has et omnem circa regionem universos
            habitatores urbium et cuncta terrae virentia</p>
          <p xml:id="gen19_26" n="26">respiciensque uxor eius post se versa est in statuam salis</p>
          <p xml:id="gen19_27" n="27">Abraham autem consurgens mane ubi steterat prius cum
            Domino</p>
          <p xml:id="gen19_28" n="28">intuitus est Sodomam et Gomorram et universam terram regionis
            illius viditque ascendentem favillam de terra quasi fornacis fumum</p>
          <p xml:id="gen19_29" n="29">cum enim subverteret Deus civitates regionis illius recordatus
            est Abrahae et liberavit Loth de subversione urbium in quibus habitaverat</p>
          <p xml:id="gen19_30" n="30">ascenditque Loth de Segor et mansit in monte duae quoque
            filiae eius cum eo timuerat enim manere in Segor et mansit in spelunca ipse et duae
            filiae eius</p>
          <p xml:id="gen19_31" n="31">dixitque maior ad minorem pater noster senex est et nullus
            virorum remansit in terra qui possit ingredi ad nos iuxta morem universae terrae</p>
          <p xml:id="gen19_32" n="32">veni inebriemus eum vino dormiamusque cum eo ut servare
            possimus ex patre nostro semen</p>
          <p xml:id="gen19_33" n="33">dederunt itaque patri suo bibere vinum nocte illa et ingressa
            est maior dormivitque cum patre at ille non sensit nec quando accubuit filia nec quando
            surrexit</p>
          <p xml:id="gen19_34" n="34">altera quoque die dixit maior ad minorem ecce dormivi heri cum
            patre meo demus ei bibere vinum etiam hac nocte et dormies cum eo ut salvemus semen de
            patre nostro</p>
          <p xml:id="gen19_35" n="35">dederunt et illa nocte patri vinum ingressaque minor filia
            dormivit cum eo et nec tunc quidem sensit quando concubuerit vel quando illa
            surrexerit</p>
          <p xml:id="gen19_36" n="36">conceperunt ergo duae filiae Loth de patre suo</p>
          <p xml:id="gen19_37" n="37">peperitque maior filium et vocavit nomen eius Moab ipse est
            pater Moabitarum usque in praesentem diem</p>
          <p xml:id="gen19_38" n="38">minor quoque peperit filium et vocavit nomen eius Ammon id est
            filius populi mei ipse est pater Ammanitarum usque hodie</p>
        </div>
        <div xml:id="bible-gen20" n="20">
          <head>Caput 20</head>
          <p xml:id="gen20_1" n="1">profectus inde Abraham in terram australem habitavit inter Cades
            et Sur et peregrinatus est in Geraris</p>
          <p xml:id="gen20_2" n="2">dixitque de Sarra uxore sua soror mea est misit ergo Abimelech
            rex Gerarae et tulit eam</p>
          <p xml:id="gen20_3" n="3">venit autem Deus ad Abimelech per somnium noctis et ait ei en
            morieris propter mulierem quam tulisti habet enim virum</p>
          <p xml:id="gen20_4" n="4">Abimelech vero non tetigerat eam et ait Domine num gentem
            ignorantem et iustam interficies</p>
          <p xml:id="gen20_5" n="5">nonne ipse dixit mihi soror mea est et ipsa ait frater meus est
            in simplicitate cordis mei et munditia manuum mearum feci hoc</p>
          <p xml:id="gen20_6" n="6">dixitque ad eum Deus et ego scio quod simplici corde feceris et
            ideo custodivi te ne peccares in me et non dimisi ut tangeres eam</p>
          <p xml:id="gen20_7" n="7">nunc igitur redde uxorem viro suo quia propheta est et orabit
            pro te et vives si autem nolueris reddere scito quod morte morieris tu et omnia quae tua
            sunt</p>
          <p xml:id="gen20_8" n="8">statimque de nocte consurgens Abimelech vocavit omnes servos
            suos et locutus est universa verba haec in auribus eorum timueruntque omnes viri
            valde</p>
          <p xml:id="gen20_9" n="9">vocavit autem Abimelech etiam Abraham et dixit ei quid fecisti
            nobis quid peccavimus in te quia induxisti super me et super regnum meum peccatum grande
            quae non debuisti facere fecisti nobis</p>
          <p xml:id="gen20_10" n="10">rursusque expostulans ait quid vidisti ut hoc faceres</p>
          <p xml:id="gen20_11" n="11">respondit Abraham cogitavi mecum dicens forsitan non est timor
            Dei in loco isto et interficient me propter uxorem meam</p>
          <p xml:id="gen20_12" n="12">alias autem et vere soror mea est filia patris mei et non
            filia matris meae et duxi eam uxorem</p>
          <p xml:id="gen20_13" n="13">postquam autem eduxit me Deus de domo patris mei dixi ad eam
            hanc misericordiam facies mecum in omni loco ad quem ingrediemur dices quod frater tuus
            sim</p>
          <p xml:id="gen20_14" n="14">tulit igitur Abimelech oves et boves et servos et ancillas et
            dedit Abraham reddiditque illi Sarram uxorem suam</p>
          <p xml:id="gen20_15" n="15">et ait terra coram vobis est ubicumque tibi placuerit
            habita</p>
          <p xml:id="gen20_16" n="16">Sarrae autem dixit ecce mille argenteos dedi fratri tuo hoc
            erit tibi in velamen oculorum ad omnes qui tecum sunt et quocumque perrexeris mementoque
            te deprehensam</p>
          <p xml:id="gen20_17" n="17">orante autem Abraham sanavit Deus Abimelech et uxorem
            ancillasque eius et pepererunt</p>
          <p xml:id="gen20_18" n="18">concluserat enim Deus omnem vulvam domus Abimelech propter
            Sarram uxorem Abraham</p>
        </div>
        <div xml:id="bible-gen21" n="21">
          <head>Caput 21</head>
          <p xml:id="gen21_1" n="1">visitavit autem Dominus Sarram sicut promiserat et implevit quae
            locutus est</p>
          <p xml:id="gen21_2" n="2">concepitque et peperit filium in senectute sua tempore quo
            praedixerat ei Deus</p>
          <p xml:id="gen21_3" n="3">vocavitque Abraham nomen filii sui quem genuit ei Sarra
            Isaac</p>
          <p xml:id="gen21_4" n="4">et circumcidit eum octavo die sicut praeceperat ei Deus</p>
          <p xml:id="gen21_5" n="5">cum centum esset annorum hac quippe aetate patris natus est
            Isaac</p>
          <p xml:id="gen21_6" n="6">dixitque Sarra risum fecit mihi Deus quicumque audierit
            conridebit mihi</p>
          <p xml:id="gen21_7" n="7">rursumque ait quis auditurum crederet Abraham quod Sarra
            lactaret filium quem peperit ei iam seni</p>
          <p xml:id="gen21_8" n="8">crevit igitur puer et ablactatus est fecitque Abraham grande
            convivium in die ablactationis eius</p>
          <p xml:id="gen21_9" n="9">cumque vidisset Sarra filium Agar Aegyptiae ludentem dixit ad
            Abraham</p>
          <p xml:id="gen21_10" n="10">eice ancillam hanc et filium eius non enim erit heres filius
            ancillae cum filio meo Isaac</p>
          <p xml:id="gen21_11" n="11">dure accepit hoc Abraham pro filio suo</p>
          <p xml:id="gen21_12" n="12">cui dixit Deus non tibi videatur asperum super puero et super
            ancilla tua omnia quae dixerit tibi Sarra audi vocem eius quia in Isaac vocabitur tibi
            semen</p>
          <p xml:id="gen21_13" n="13">sed et filium ancillae faciam in gentem magnam quia semen tuum
            est</p>
          <p xml:id="gen21_14" n="14">surrexit itaque Abraham mane et tollens panem et utrem aquae
            inposuit scapulae eius tradiditque puerum et dimisit eam quae cum abisset errabat in
            solitudine Bersabee</p>
          <p xml:id="gen21_15" n="15">cumque consumpta esset aqua in utre abiecit puerum subter unam
            arborum quae ibi erant</p>
          <p xml:id="gen21_16" n="16">et abiit seditque e regione procul quantum potest arcus iacere
            dixit enim non videbo morientem puerum et sedens contra levavit vocem suam et flevit</p>
          <p xml:id="gen21_17" n="17">exaudivit autem Deus vocem pueri vocavitque angelus Domini
            Agar de caelo dicens quid agis Agar noli timere exaudivit enim Deus vocem pueri de loco
            in quo est</p>
          <p xml:id="gen21_18" n="18">surge tolle puerum et tene manum illius quia in gentem magnam
            faciam eum</p>
          <p xml:id="gen21_19" n="19">aperuitque oculos eius Deus quae videns puteum aquae abiit et
            implevit utrem deditque puero bibere</p>
          <p xml:id="gen21_20" n="20">et fuit cum eo qui crevit et moratus est in solitudine et
            factus est iuvenis sagittarius</p>
          <p xml:id="gen21_21" n="21">habitavitque in deserto Pharan et accepit illi mater sua
            uxorem de terra Aegypti</p>
          <p xml:id="gen21_22" n="22">eodem tempore dixit Abimelech et Fichol princeps exercitus
            eius ad Abraham Deus tecum est in universis quae agis</p>
          <p xml:id="gen21_23" n="23">iura ergo per Dominum ne noceas mihi et posteris meis
            stirpique meae sed iuxta misericordiam quam feci tibi facies mihi et terrae in qua
            versatus es advena</p>
          <p xml:id="gen21_24" n="24">dixitque Abraham ego iurabo</p>
          <p xml:id="gen21_25" n="25">et increpavit Abimelech propter puteum aquae quem vi
            abstulerant servi illius</p>
          <p xml:id="gen21_26" n="26">respondit Abimelech nescivi quis fecerit hanc rem sed et tu
            non indicasti mihi et ego non audivi praeter hodie</p>
          <p xml:id="gen21_27" n="27">tulit itaque Abraham oves et boves et dedit Abimelech
            percusseruntque ambo foedus</p>
          <p xml:id="gen21_28" n="28">et statuit Abraham septem agnas gregis seorsum</p>
          <p xml:id="gen21_29" n="29">cui dixit Abimelech quid sibi volunt septem agnae istae quas
            stare fecisti seorsum</p>
          <p xml:id="gen21_30" n="30">at ille septem inquit agnas accipies de manu mea ut sint in
            testimonium mihi quoniam ego fodi puteum istum</p>
          <p xml:id="gen21_31" n="31">idcirco vocatus est locus ille Bersabee quia ibi uterque
            iuraverunt</p>
          <p xml:id="gen21_32" n="32">et inierunt foedus pro puteo Iuramenti</p>
          <p xml:id="gen21_33" n="33">surrexit autem Abimelech et Fichol princeps militiae eius
            reversique sunt in terram Palestinorum Abraham vero plantavit nemus in Bersabee et
            invocavit ibi nomen Domini Dei aeterni</p>
          <p xml:id="gen21_34" n="34">et fuit colonus terrae Philisthinorum diebus multis</p>
        </div>
        <div xml:id="bible-gen22" n="22">
          <head>Caput 22</head>
          <p xml:id="gen22_1" n="1">quae postquam gesta sunt temptavit Deus Abraham et dixit ad eum
            Abraham ille respondit adsum</p>
          <p xml:id="gen22_2" n="2">ait ei tolle filium tuum unigenitum quem diligis Isaac et vade
            in terram Visionis atque offer eum ibi holocaustum super unum montium quem monstravero
            tibi</p>
          <p xml:id="gen22_3" n="3">igitur Abraham de nocte consurgens stravit asinum suum ducens
            secum duos iuvenes et Isaac filium suum cumque concidisset ligna in holocaustum abiit ad
            locum quem praeceperat ei Deus</p>
          <p xml:id="gen22_4" n="4">die autem tertio elevatis oculis vidit locum procul</p>
          <p xml:id="gen22_5" n="5">dixitque ad pueros suos expectate hic cum asino ego et puer
            illuc usque properantes postquam adoraverimus revertemur ad vos</p>
          <p xml:id="gen22_6" n="6">tulit quoque ligna holocausti et inposuit super Isaac filium
            suum ipse vero portabat in manibus ignem et gladium cumque duo pergerent simul</p>
          <p xml:id="gen22_7" n="7">dixit Isaac patri suo pater mi at ille respondit quid vis fili
            ecce inquit ignis et ligna ubi est victima holocausti</p>
          <p xml:id="gen22_8" n="8">dixit Abraham Deus providebit sibi victimam holocausti fili mi
            pergebant ergo pariter</p>
          <p xml:id="gen22_9" n="9">veneruntque ad locum quem ostenderat ei Deus in quo aedificavit
            altare et desuper ligna conposuit cumque conligasset Isaac filium suum posuit eum in
            altari super struem lignorum</p>
          <p xml:id="gen22_10" n="10">extenditque manum et arripuit gladium ut immolaret filium</p>
          <p xml:id="gen22_11" n="11">et ecce angelus Domini de caelo clamavit dicens Abraham
            Abraham qui respondit adsum</p>
          <p xml:id="gen22_12" n="12">dixitque ei non extendas manum tuam super puerum neque facias
            illi quicquam nunc cognovi quod timeas Dominum et non peperceris filio tuo unigenito
            propter me</p>
          <p xml:id="gen22_13" n="13">levavit Abraham oculos viditque post tergum arietem inter
            vepres herentem cornibus quem adsumens obtulit holocaustum pro filio</p>
          <p xml:id="gen22_14" n="14">appellavitque nomen loci illius Dominus videt unde usque hodie
            dicitur in monte Dominus videbit</p>
          <p xml:id="gen22_15" n="15">vocavit autem angelus Domini Abraham secundo de caelo
            dicens</p>
          <p xml:id="gen22_16" n="16">per memet ipsum iuravi dicit Dominus quia fecisti rem hanc et
            non pepercisti filio tuo unigenito</p>
          <p xml:id="gen22_17" n="17">benedicam tibi et multiplicabo semen tuum sicut stellas caeli
            et velut harenam quae est in litore maris possidebit semen tuum portas inimicorum
            suorum</p>
          <p xml:id="gen22_18" n="18">et benedicentur in semine tuo omnes gentes terrae quia
            oboedisti voci meae</p>
          <p xml:id="gen22_19" n="19">reversus est Abraham ad pueros suos abieruntque Bersabee simul
            et habitavit ibi</p>
          <p xml:id="gen22_20" n="20">his itaque gestis nuntiatum est Abraham quod Melcha quoque
            genuisset filios Nahor fratri suo</p>
          <p xml:id="gen22_21" n="21">Hus primogenitum et Buz fratrem eius Camuhel patrem
            Syrorum</p>
          <p xml:id="gen22_22" n="22">et Chased et Azau Pheldas quoque et Iedlaph</p>
          <p xml:id="gen22_23" n="23">ac Bathuel de quo nata est Rebecca octo istos genuit Melcha
            Nahor fratri Abraham</p>
          <p xml:id="gen22_24" n="24">concubina vero illius nomine Roma peperit Tabee et Gaom et
            Thaas et Maacha</p>
        </div>
        <div xml:id="bible-gen23" n="23">
          <head>Caput 23</head>
          <p xml:id="gen23_1" n="1">vixit autem Sarra centum viginti septem annis</p>
          <p xml:id="gen23_2" n="2">et mortua est in civitate Arbee quae est Hebron in terra Chanaan
            venitque Abraham ut plangeret et fleret eam</p>
          <p xml:id="gen23_3" n="3">cumque surrexisset ab officio funeris locutus est ad filios Heth
            dicens</p>
          <p xml:id="gen23_4" n="4">advena sum et peregrinus apud vos date mihi ius sepulchri
            vobiscum ut sepeliam mortuum meum</p>
          <p xml:id="gen23_5" n="5">responderuntque filii Heth</p>
          <p xml:id="gen23_6" n="6">audi nos domine princeps Dei es apud nos in electis sepulchris
            nostris sepeli mortuum tuum nullusque prohibere te poterit quin in monumento eius
            sepelias mortuum tuum</p>
          <p xml:id="gen23_7" n="7">surrexit Abraham et adoravit populum terrae filios videlicet
            Heth</p>
          <p xml:id="gen23_8" n="8">dixitque ad eos si placet animae vestrae ut sepeliam mortuum
            meum audite me et intercedite apud Ephron filium Soor</p>
          <p xml:id="gen23_9" n="9">ut det mihi speluncam duplicem quam habet in extrema parte agri
            sui pecunia digna tradat mihi eam coram vobis in possessionem sepulchri</p>
          <p xml:id="gen23_10" n="10">habitabat autem Ephron in medio filiorum Heth responditque ad
            Abraham cunctis audientibus qui ingrediebantur portam civitatis illius dicens</p>
          <p xml:id="gen23_11" n="11">nequaquam ita fiat domine mi sed magis ausculta quod loquor
            agrum trado tibi et speluncam quae in eo est praesentibus filiis populi mei sepeli
            mortuum tuum</p>
          <p xml:id="gen23_12" n="12">adoravit Abraham coram populo terrae</p>
          <p xml:id="gen23_13" n="13">et locutus est ad Ephron circumstante plebe quaeso ut audias
            me dabo pecuniam pro agro suscipe eam et sic sepeliam mortuum meum in eo</p>
          <p xml:id="gen23_14" n="14">respondit Ephron</p>
          <p xml:id="gen23_15" n="15">domine mi audi terram quam postulas quadringentis argenti
            siclis valet istud est pretium inter me et te sed quantum est hoc sepeli mortuum
            tuum</p>
          <p xml:id="gen23_16" n="16">quod cum audisset Abraham adpendit pecuniam quam Ephron
            postulaverat audientibus filiis Heth quadringentos siclos argenti et probati monetae
            publicae</p>
          <p xml:id="gen23_17" n="17">confirmatusque est ager quondam Ephronis in quo erat spelunca
            duplex respiciens Mambre tam ipse quam spelunca et omnes arbores eius in cunctis
            terminis per circuitum</p>
          <p xml:id="gen23_18" n="18">Abrahae in possessionem videntibus filiis Heth et cunctis qui
            intrabant portam civitatis illius</p>
          <p xml:id="gen23_19" n="19">atque ita sepelivit Abraham Sarram uxorem suam in spelunca
            agri duplici qui respiciebat Mambre haec est Hebron in terra Chanaan</p>
          <p xml:id="gen23_20" n="20">et confirmatus est ager et antrum quod erat in eo Abrahae in
            possessionem monumenti a filiis Heth</p>
        </div>
        <div xml:id="bible-gen24" n="24">
          <head>Caput 24</head>
          <p xml:id="gen24_1" n="1">erat autem Abraham senex dierumque multorum et Dominus in
            cunctis benedixerat ei</p>
          <p xml:id="gen24_2" n="2">dixitque ad servum seniorem domus suae qui praeerat omnibus quae
            habebat pone manum tuam subter femur meum</p>
          <p xml:id="gen24_3" n="3">ut adiurem te per Dominum Deum caeli et terrae ut non accipias
            uxorem filio meo de filiabus Chananeorum inter quos habito</p>
          <p xml:id="gen24_4" n="4">sed ad terram et ad cognationem meam proficiscaris et inde
            accipias uxorem filio meo Isaac</p>
          <p xml:id="gen24_5" n="5">respondit servus si noluerit mulier venire mecum in terram hanc
            num reducere debeo filium tuum ad locum de quo egressus es</p>
          <p xml:id="gen24_6" n="6">dixit Abraham cave nequando reducas illuc filium meum</p>
          <p xml:id="gen24_7" n="7">Dominus Deus caeli qui tulit me de domo patris mei et de terra
            nativitatis meae qui locutus est mihi et iuravit dicens semini tuo dabo terram hanc ipse
            mittet angelum suum coram te et accipies inde uxorem filio meo</p>
          <p xml:id="gen24_8" n="8">sin autem noluerit mulier sequi te non teneberis iuramento
            filium tantum meum ne reducas illuc</p>
          <p xml:id="gen24_9" n="9">posuit ergo servus manum sub femore Abraham domini sui et
            iuravit illi super sermone hoc</p>
          <p xml:id="gen24_10" n="10">tulitque decem camelos de grege domini sui et abiit ex omnibus
            bonis eius portans secum profectusque perrexit Mesopotamiam ad urbem Nahor</p>
          <p xml:id="gen24_11" n="11">cumque camelos fecisset accumbere extra oppidum iuxta puteum
            aquae vespere eo tempore quo solent mulieres egredi ad hauriendam aquam dixit</p>
          <p xml:id="gen24_12" n="12">Domine Deus domini mei Abraham occurre obsecro hodie mihi et
            fac misericordiam cum domino meo Abraham</p>
          <p xml:id="gen24_13" n="13">ecce ego sto propter fontem aquae et filiae habitatorum huius
            civitatis egredientur ad hauriendam aquam</p>
          <p xml:id="gen24_14" n="14">igitur puella cui ego dixero inclina hydriam tuam ut bibam et
            illa responderit bibe quin et camelis tuis dabo potum ipsa est quam praeparasti servo
            tuo Isaac et per hoc intellegam quod feceris misericordiam cum domino meo</p>
          <p xml:id="gen24_15" n="15">necdum intra se verba conpleverat et ecce Rebecca egrediebatur
            filia Bathuel filii Melchae uxoris Nahor fratris Abraham habens hydriam in scapula</p>
          <p xml:id="gen24_16" n="16">puella decora nimis virgoque pulcherrima et incognita viro
            descenderat autem ad fontem et impleverat hydriam ac revertebatur</p>
          <p xml:id="gen24_17" n="17">occurritque ei servus et ait pauxillum mihi ad sorbendum
            praebe aquae de hydria tua</p>
          <p xml:id="gen24_18" n="18">quae respondit bibe domine mi celeriterque deposuit hydriam
            super ulnam suam et dedit ei potum</p>
          <p xml:id="gen24_19" n="19">cumque ille bibisset adiecit quin et camelis tuis hauriam
            aquam donec cuncti bibant</p>
          <p xml:id="gen24_20" n="20">effundensque hydriam in canalibus recurrit ad puteum ut
            hauriret aquam et haustam omnibus camelis dedit</p>
          <p xml:id="gen24_21" n="21">ille autem contemplabatur eam tacitus scire volens utrum
            prosperum fecisset iter suum Dominus an non</p>
          <p xml:id="gen24_22" n="22">postquam ergo biberunt cameli protulit vir inaures aureas
            adpendentes siclos duos et armillas totidem pondo siclorum decem</p>
          <p xml:id="gen24_23" n="23">dixitque ad eam cuius es filia indica mihi est in domo patris
            tui locus ad manendum</p>
          <p xml:id="gen24_24" n="24">quae respondit filia Bathuelis sum filii Melchae quem peperit
            Nahor</p>
          <p xml:id="gen24_25" n="25">et addidit dicens palearum quoque et faeni plurimum est apud
            nos et locus spatiosus ad manendum</p>
          <p xml:id="gen24_26" n="26">inclinavit se homo et adoravit Dominum</p>
          <p xml:id="gen24_27" n="27">dicens benedictus Dominus Deus domini mei Abraham qui non
            abstulit misericordiam et veritatem suam a domino meo et recto me itinere perduxit in
            domum fratris domini mei</p>
          <p xml:id="gen24_28" n="28">cucurrit itaque puella et nuntiavit in domum matris suae omnia
            quae audierat</p>
          <p xml:id="gen24_29" n="29">habebat autem Rebecca fratrem nomine Laban qui festinus
            egressus est ad hominem ubi erat fons</p>
          <p xml:id="gen24_30" n="30">cumque vidisset inaures et armillas in manibus sororis suae et
            audisset cuncta verba referentis haec locutus est mihi homo venit ad virum qui stabat
            iuxta camelos et propter fontem aquae</p>
          <p xml:id="gen24_31" n="31">dixitque ad eum ingredere benedicte Domini cur foris stas
            praeparavi domum et locum camelis</p>
          <p xml:id="gen24_32" n="32">et introduxit eum hospitium ac destravit camelos deditque
            paleas et faenum et aquam ad lavandos pedes camelorum et virorum qui venerant cum eo</p>
          <p xml:id="gen24_33" n="33">et adpositus est in conspectu eius panis qui ait non comedam
            donec loquar sermones meos respondit ei loquere</p>
          <p xml:id="gen24_34" n="34">at ille servus inquit Abraham sum</p>
          <p xml:id="gen24_35" n="35">et Dominus benedixit domino meo valde magnificatusque est et
            dedit ei oves et boves argentum et aurum servos et ancillas camelos et asinos</p>
          <p xml:id="gen24_36" n="36">et peperit Sarra uxor domini mei filium domino meo in
            senectute sua deditque illi omnia quae habuerat</p>
          <p xml:id="gen24_37" n="37">et adiuravit me dominus meus dicens non accipies uxorem filio
            meo de filiabus Chananeorum in quorum terra habito</p>
          <p xml:id="gen24_38" n="38">sed ad domum patris mei perges et de cognatione mea accipies
            uxorem filio meo</p>
          <p xml:id="gen24_39" n="39">ego vero respondi domino meo quid si noluerit venire mecum
            mulier</p>
          <p xml:id="gen24_40" n="40">Dominus ait in cuius conspectu ambulo mittet angelum suum
            tecum et diriget viam tuam accipiesque uxorem filio meo de cognatione mea et de domo
            patris mei</p>
          <p xml:id="gen24_41" n="41">innocens eris a maledictione mea cum veneris ad propinquos
            meos et non dederint tibi</p>
          <p xml:id="gen24_42" n="42">veni ergo hodie ad fontem et dixi Domine Deus domini mei
            Abraham si direxisti viam meam in qua nunc ambulo</p>
          <p xml:id="gen24_43" n="43">ecce sto iuxta fontem aquae et virgo quae egredietur ad
            hauriendam aquam audierit a me da mihi pauxillum aquae ad bibendum ex hydria tua</p>
          <p xml:id="gen24_44" n="44">et dixerit mihi et tu bibe et camelis tuis hauriam ipsa est
            mulier quam praeparavit Dominus filio domini mei</p>
          <p xml:id="gen24_45" n="45">dum haec mecum tacitus volverem apparuit Rebecca veniens cum
            hydria quam portabat in scapula descenditque ad fontem et hausit aquam et aio ad eam da
            mihi paululum bibere</p>
          <p xml:id="gen24_46" n="46">quae festina deposuit hydriam de umero et dixit mihi et tu
            bibe et camelis tuis potum tribuam bibi et adaquavit camelos</p>
          <p xml:id="gen24_47" n="47">interrogavique eam et dixi cuius es filia quae respondit filia
            Bathuelis sum filii Nahor quem peperit illi Melcha suspendi itaque inaures ad ornandam
            faciem eius et armillas posui in manibus</p>
          <p xml:id="gen24_48" n="48">pronusque adoravi Dominum benedicens Domino Deo domini mei
            Abraham qui perduxisset me recto itinere ut sumerem filiam fratris domini mei filio
            eius</p>
          <p xml:id="gen24_49" n="49">quam ob rem si facitis misericordiam et veritatem cum domino
            meo indicate mihi sin autem aliud placet et hoc dicite ut vadam ad dextram sive ad
            sinistram</p>
          <p xml:id="gen24_50" n="50">responderunt Laban et Bathuel a Domino egressus est sermo non
            possumus extra placitum eius quicquam aliud tecum loqui</p>
          <p xml:id="gen24_51" n="51">en Rebecca coram te est tolle eam et proficiscere et sit uxor
            filii domini tui sicut locutus est Dominus</p>
          <p xml:id="gen24_52" n="52">quod cum audisset puer Abraham adoravit in terra Dominum</p>
          <p xml:id="gen24_53" n="53">prolatisque vasis argenteis et aureis ac vestibus dedit ea
            Rebeccae pro munere fratribus quoque eius et matri dona obtulit</p>
          <p xml:id="gen24_54" n="54">initoque convivio vescentes pariter et bibentes manserunt ibi
            surgens autem mane locutus est puer dimittite me ut vadam ad dominum meum</p>
          <p xml:id="gen24_55" n="55">responderunt fratres eius et mater maneat puella saltem decem
            dies apud nos et postea proficiscetur</p>
          <p xml:id="gen24_56" n="56">nolite ait me retinere quia Dominus direxit viam meam
            dimittite me ut pergam ad dominum meum</p>
          <p xml:id="gen24_57" n="57">dixerunt vocemus puellam et quaeramus ipsius voluntatem</p>
          <p xml:id="gen24_58" n="58">cumque vocata venisset sciscitati sunt vis ire cum homine isto
            quae ait vadam</p>
          <p xml:id="gen24_59" n="59">dimiserunt ergo eam et nutricem illius servumque Abraham et
            comites eius</p>
          <p xml:id="gen24_60" n="60">inprecantes prospera sorori suae atque dicentes soror nostra
            es crescas in mille milia et possideat semen tuum portas inimicorum suorum</p>
          <p xml:id="gen24_61" n="61">igitur Rebecca et puellae illius ascensis camelis secutae sunt
            virum qui festinus revertebatur ad dominum suum</p>
          <p xml:id="gen24_62" n="62">eo tempore Isaac deambulabat per viam quae ducit ad puteum
            cuius nomen est Viventis et videntis habitabat enim in terra australi</p>
          <p xml:id="gen24_63" n="63">et egressus fuerat ad meditandum in agro inclinata iam die
            cumque levasset oculos vidit camelos venientes procul</p>
          <p xml:id="gen24_64" n="64">Rebecca quoque conspecto Isaac descendit de camelo</p>
          <p xml:id="gen24_65" n="65">et ait ad puerum quis est ille homo qui venit per agrum in
            occursum nobis dixit ei ipse est dominus meus at illa tollens cito pallium operuit
            se</p>
          <p xml:id="gen24_66" n="66">servus autem cuncta quae gesserat narravit Isaac</p>
          <p xml:id="gen24_67" n="67">qui introduxit eam in tabernaculum Sarrae matris suae et
            accepit uxorem et in tantum dilexit ut dolorem qui ex morte matris acciderat
            temperaret</p>
        </div>
        <div xml:id="bible-gen25" n="25">
          <head>Caput 25</head>
          <p xml:id="gen25_1" n="1">Abraham vero aliam duxit uxorem nomine Cetthuram</p>
          <p xml:id="gen25_2" n="2">quae peperit ei Zamram et Iexan et Madan et Madian et Iesboch et
            Sue</p>
          <p xml:id="gen25_3" n="3">Iexan quoque genuit Saba et Dadan filii Dadan fuerunt Assurim et
            Lathusim et Loommim</p>
          <p xml:id="gen25_4" n="4">at vero ex Madian ortus est Epha et Opher et Enoch et Abida et
            Eldaa omnes hii filii Cetthurae</p>
          <p xml:id="gen25_5" n="5">deditque Abraham cuncta quae possederat Isaac</p>
          <p xml:id="gen25_6" n="6">filiis autem concubinarum largitus est munera et separavit eos
            ab Isaac filio suo dum adhuc ipse viveret ad plagam orientalem</p>
          <p xml:id="gen25_7" n="7">fuerunt autem dies vitae eius centum septuaginta quinque
            anni</p>
          <p xml:id="gen25_8" n="8">et deficiens mortuus est in senectute bona provectaeque aetatis
            et plenus dierum congregatusque est ad populum suum</p>
          <p xml:id="gen25_9" n="9">et sepelierunt eum Isaac et Ismahel filii sui in spelunca
            duplici quae sita est in agro Ephron filii Soor Hetthei e regione Mambre</p>
          <p xml:id="gen25_10" n="10">quem emerat a filiis Heth ibi sepultus est ipse et Sarra uxor
            eius</p>
          <p xml:id="gen25_11" n="11">et post obitum illius benedixit Deus Isaac filio eius qui
            habitabat iuxta puteum nomine Viventis et videntis</p>
          <p xml:id="gen25_12" n="12">hae sunt generationes Ismahel filii Abraham quem peperit ei
            Agar Aegyptia famula Sarrae</p>
          <p xml:id="gen25_13" n="13">et haec nomina filiorum eius in vocabulis et generationibus
            suis primogenitus Ismahelis Nabaioth dein Cedar et Abdeel et Mabsam</p>
          <p xml:id="gen25_14" n="14">Masma quoque et Duma et Massa</p>
          <p xml:id="gen25_15" n="15">Adad et Thema Itur et Naphis et Cedma</p>
          <p xml:id="gen25_16" n="16">isti sunt filii Ismahel et haec nomina per castella et oppida
            eorum duodecim principes tribuum suarum</p>
          <p xml:id="gen25_17" n="17">anni vitae Ismahel centum triginta septem deficiens mortuus
            est et adpositus ad populum suum</p>
          <p xml:id="gen25_18" n="18">habitavit autem ab Evila usque Sur quae respicit Aegyptum
            introeuntibus Assyrios coram cunctis fratribus suis obiit</p>
          <p xml:id="gen25_19" n="19">hae quoque sunt generationes Isaac filii Abraham Abraham
            genuit Isaac</p>
          <p xml:id="gen25_20" n="20">qui cum quadraginta esset annorum duxit uxorem Rebeccam filiam
            Bathuel Syri de Mesopotamiam sororem Laban</p>
          <p xml:id="gen25_21" n="21">deprecatusque est Dominum pro uxore sua eo quod esset sterilis
            qui exaudivit eum et dedit conceptum Rebeccae</p>
          <p xml:id="gen25_22" n="22">sed conlidebantur in utero eius parvuli quae ait si sic mihi
            futurum erat quid necesse fuit concipere perrexitque ut consuleret Dominum</p>
          <p xml:id="gen25_23" n="23">qui respondens ait duae gentes in utero tuo sunt et duo populi
            ex ventre tuo dividentur populusque populum superabit et maior minori serviet</p>
          <p xml:id="gen25_24" n="24">iam tempus pariendi venerat et ecce gemini in utero repperti
            sunt</p>
          <p xml:id="gen25_25" n="25">qui primus egressus est rufus erat et totus in morem pellis
            hispidus vocatumque est nomen eius Esau protinus alter egrediens plantam fratris tenebat
            manu et idcirco appellavit eum Iacob</p>
          <p xml:id="gen25_26" n="26">sexagenarius erat Isaac quando nati sunt parvuli</p>
          <p xml:id="gen25_27" n="27">quibus adultis factus est Esau vir gnarus venandi et homo
            agricola Iacob autem vir simplex habitabat in tabernaculis</p>
          <p xml:id="gen25_28" n="28">Isaac amabat Esau eo quod de venationibus illius vesceretur et
            Rebecca diligebat Iacob</p>
          <p xml:id="gen25_29" n="29">coxit autem Iacob pulmentum ad quem cum venisset Esau de agro
            lassus</p>
          <p xml:id="gen25_30" n="30">ait da mihi de coctione hac rufa quia oppido lassus sum quam
            ob causam vocatum est nomen eius Edom</p>
          <p xml:id="gen25_31" n="31">cui dixit Iacob vende mihi primogenita tua</p>
          <p xml:id="gen25_32" n="32">ille respondit en morior quid mihi proderunt primogenita</p>
          <p xml:id="gen25_33" n="33">ait Iacob iura ergo mihi iuravit Esau et vendidit
            primogenita</p>
          <p xml:id="gen25_34" n="34">et sic accepto pane et lentis edulio comedit et bibit et abiit
            parvipendens quod primogenita vendidisset</p>
        </div>
        <div xml:id="bible-gen26" n="26">
          <head>Caput 26</head>
          <p xml:id="gen26_1" n="1">orta autem fame super terram post eam sterilitatem quae
            acciderat in diebus Abraham abiit Isaac ad Abimelech regem Palestinorum in Gerara</p>
          <p xml:id="gen26_2" n="2">apparuitque ei Dominus et ait ne descendas in Aegyptum sed
            quiesce in terra quam dixero tibi</p>
          <p xml:id="gen26_3" n="3">et peregrinare in ea eroque tecum et benedicam tibi tibi enim et
            semini tuo dabo universas regiones has conplens iuramentum quod spopondi Abraham patri
            tuo</p>
          <p xml:id="gen26_4" n="4">et multiplicabo semen tuum sicut stellas caeli daboque posteris
            tuis universas regiones has et benedicentur in semine tuo omnes gentes terrae</p>
          <p xml:id="gen26_5" n="5">eo quod oboedierit Abraham voci meae et custodierit praecepta et
            mandata mea et caerimonias legesque servaverit</p>
          <p xml:id="gen26_6" n="6">mansit itaque Isaac in Geraris</p>
          <p xml:id="gen26_7" n="7">qui cum interrogaretur a viris loci illius super uxore sua
            respondit soror mea est timuerat enim confiteri quod sibi esset sociata coniugio
            reputans ne forte interficerent eum propter illius pulchritudinem</p>
          <p xml:id="gen26_8" n="8">cumque pertransissent dies plurimi et ibi demoraretur
            prospiciens Abimelech Palestinorum rex per fenestram vidit eum iocantem cum Rebecca
            uxore sua</p>
          <p xml:id="gen26_9" n="9">et accersito ait perspicuum est quod uxor tua sit cur mentitus
            es sororem tuam esse respondit timui ne morerer propter eam</p>
          <p xml:id="gen26_10" n="10">dixitque Abimelech quare inposuisti nobis potuit coire
            quispiam de populo cum uxore tua et induxeras super nos grande peccatum praecepitque
            omni populo dicens</p>
          <p xml:id="gen26_11" n="11">qui tetigerit hominis huius uxorem morte morietur</p>
          <p xml:id="gen26_12" n="12">seruit autem Isaac in terra illa et invenit in ipso anno
            centuplum benedixitque ei Dominus</p>
          <p xml:id="gen26_13" n="13">et locupletatus est homo et ibat proficiens atque succrescens
            donec magnus vehementer effectus est</p>
          <p xml:id="gen26_14" n="14">habuit quoque possessionem ovium et armentorum et familiae
            plurimum ob haec invidentes ei Palestini</p>
          <p xml:id="gen26_15" n="15">omnes puteos quos foderant servi patris illius Abraham illo
            tempore obstruxerunt implentes humo</p>
          <p xml:id="gen26_16" n="16">in tantum ut ipse Abimelech diceret ad Isaac recede a nobis
            quoniam potentior nostri factus es valde</p>
          <p xml:id="gen26_17" n="17">et ille discedens veniret ad torrentem Gerarae habitaretque
            ibi</p>
          <p xml:id="gen26_18" n="18">rursum fodit alios puteos quos foderant servi patris sui
            Abraham et quos illo mortuo olim obstruxerant Philisthim appellavitque eos hisdem
            nominibus quibus ante pater vocaverat</p>
          <p xml:id="gen26_19" n="19">foderunt in torrente et reppererunt aquam vivam</p>
          <p xml:id="gen26_20" n="20">sed et ibi iurgium fuit pastorum Gerarae adversum pastores
            Isaac dicentium nostra est aqua quam ob rem nomen putei ex eo quod acciderat vocavit
            Calumniam</p>
          <p xml:id="gen26_21" n="21">foderunt et alium et pro illo quoque rixati sunt appellavitque
            eum Inimicitias</p>
          <p xml:id="gen26_22" n="22">profectus inde fodit alium puteum pro quo non contenderunt
            itaque vocavit nomen illius Latitudo dicens nunc dilatavit nos Dominus et fecit crescere
            super terram</p>
          <p xml:id="gen26_23" n="23">ascendit autem ex illo loco in Bersabee</p>
          <p xml:id="gen26_24" n="24">ubi apparuit ei Dominus in ipsa nocte dicens ego sum Deus
            Abraham patris tui noli metuere quia tecum sum benedicam tibi et multiplicabo semen tuum
            propter servum meum Abraham</p>
          <p xml:id="gen26_25" n="25">itaque aedificavit ibi altare et invocato nomine Domini
            extendit tabernaculum praecepitque servis suis ut foderent puteum</p>
          <p xml:id="gen26_26" n="26">ad quem locum cum venissent de Geraris Abimelech et Ochozath
            amicus illius et Fichol dux militum</p>
          <p xml:id="gen26_27" n="27">locutus est eis Isaac quid venistis ad me hominem quem odistis
            et expulistis a vobis</p>
          <p xml:id="gen26_28" n="28">qui responderunt vidimus tecum esse Dominum et idcirco nunc
            diximus sit iuramentum inter nos et ineamus foedus</p>
          <p xml:id="gen26_29" n="29">ut non facias nobis quicquam mali sicut et nos nihil tuorum
            adtigimus nec fecimus quod te laederet sed cum pace dimisimus auctum benedictione
            Domini</p>
          <p xml:id="gen26_30" n="30">fecit ergo eis convivium et post cibum et potum</p>
          <p xml:id="gen26_31" n="31">surgentes mane iuraverunt sibi mutuo dimisitque eos Isaac
            pacifice in locum suum</p>
          <p xml:id="gen26_32" n="32">ecce autem venerunt in ipso die servi Isaac adnuntiantes ei de
            puteo quem foderant atque dicentes invenimus aquam</p>
          <p xml:id="gen26_33" n="33">unde appellavit eum Abundantiam et nomen urbi inpositum est
            Bersabee usque in praesentem diem</p>
          <p xml:id="gen26_34" n="34">Esau vero quadragenarius duxit uxores Iudith filiam Beeri
            Hetthei et Basemath filiam Helon eiusdem loci</p>
          <p xml:id="gen26_35" n="35">quae ambae offenderant animum Isaac et Rebeccae</p>
        </div>
        <div xml:id="bible-gen27" n="27">
          <head>Caput 27</head>
          <p xml:id="gen27_1" n="1">senuit autem Isaac et caligaverunt oculi eius et videre non
            poterat vocavitque Esau filium suum maiorem et dixit ei fili mi qui respondit adsum</p>
          <p xml:id="gen27_2" n="2">cui pater vides inquit quod senuerim et ignorem diem mortis
            meae</p>
          <p xml:id="gen27_3" n="3">sume arma tua faretram et arcum et egredere foras cumque venatu
            aliquid adprehenderis</p>
          <p xml:id="gen27_4" n="4">fac mihi inde pulmentum sicut velle me nosti et adfer ut comedam
            et benedicat tibi anima mea antequam moriar</p>
          <p xml:id="gen27_5" n="5">quod cum audisset Rebecca et ille abisset in agrum ut iussionem
            patris expleret</p>
          <p xml:id="gen27_6" n="6">dixit filio suo Iacob audivi patrem tuum loquentem cum Esau
            fratre tuo et dicentem ei</p>
          <p xml:id="gen27_7" n="7">adfer mihi venationem tuam et fac cibos ut comedam et benedicam
            tibi coram Domino antequam moriar</p>
          <p xml:id="gen27_8" n="8">nunc ergo fili mi adquiesce consiliis meis</p>
          <p xml:id="gen27_9" n="9">et pergens ad gregem adfer mihi duos hedos optimos ut faciam ex
            eis escas patri tuo quibus libenter vescitur</p>
          <p xml:id="gen27_10" n="10">quas cum intuleris et comederit benedicat tibi priusquam
            moriatur</p>
          <p xml:id="gen27_11" n="11">cui ille respondit nosti quod Esau frater meus homo pilosus
            sit et ego lenis</p>
          <p xml:id="gen27_12" n="12">si adtractaverit me pater meus et senserit timeo ne putet sibi
            voluisse inludere et inducat super me maledictionem pro benedictione</p>
          <p xml:id="gen27_13" n="13">ad quem mater in me sit ait ista maledictio fili mi tantum
            audi vocem meam et perge adferque quae dixi</p>
          <p xml:id="gen27_14" n="14">abiit et adtulit deditque matri paravit illa cibos sicut
            noverat velle patrem illius</p>
          <p xml:id="gen27_15" n="15">et vestibus Esau valde bonis quas apud se habebat domi induit
            eum</p>
          <p xml:id="gen27_16" n="16">pelliculasque hedorum circumdedit manibus et colli nuda
            protexit</p>
          <p xml:id="gen27_17" n="17">dedit pulmentum et panes quos coxerat tradidit</p>
          <p xml:id="gen27_18" n="18">quibus inlatis dixit pater mi et ille respondit audio quis tu
            es fili mi</p>
          <p xml:id="gen27_19" n="19">dixitque Iacob ego sum Esau primogenitus tuus feci sicut
            praecepisti mihi surge sede et comede de venatione mea ut benedicat mihi anima tua</p>
          <p xml:id="gen27_20" n="20">rursum Isaac ad filium suum quomodo inquit tam cito invenire
            potuisti fili mi qui respondit voluntatis Dei fuit ut cito mihi occurreret quod
            volebam</p>
          <p xml:id="gen27_21" n="21">dixitque Isaac accede huc ut tangam te fili mi et probem utrum
            tu sis filius meus Esau an non</p>
          <p xml:id="gen27_22" n="22">accessit ille ad patrem et palpato eo dixit Isaac vox quidem
            vox Iacob est sed manus manus sunt Esau</p>
          <p xml:id="gen27_23" n="23">et non cognovit eum quia pilosae manus similitudinem maioris
            expresserant benedicens ergo illi</p>
          <p xml:id="gen27_24" n="24">ait tu es filius meus Esau respondit ego sum</p>
          <p xml:id="gen27_25" n="25">at ille offer inquit mihi cibos de venatione tua fili mi ut
            benedicat tibi anima mea quos cum oblatos comedisset obtulit ei etiam vinum quo
            hausto</p>
          <p xml:id="gen27_26" n="26">dixit ad eum accede ad me et da mihi osculum fili mi</p>
          <p xml:id="gen27_27" n="27">accessit et osculatus est eum statimque ut sensit
            vestimentorum illius flagrantiam benedicens ait ecce odor filii mei sicut odor agri cui
            benedixit Dominus</p>
          <p xml:id="gen27_28" n="28">det tibi Deus de rore caeli et de pinguedine terrae
            abundantiam frumenti et vini</p>
          <p xml:id="gen27_29" n="29">et serviant tibi populi et adorent te tribus esto dominus
            fratrum tuorum et incurventur ante te filii matris tuae qui maledixerit tibi sit
            maledictus et qui benedixerit benedictionibus repleatur</p>
          <p xml:id="gen27_30" n="30">vix Isaac sermonem impleverat et egresso Iacob foras venit
            Esau</p>
          <p xml:id="gen27_31" n="31">coctosque de venatione cibos intulit patri dicens surge pater
            mi et comede de venatione filii tui ut benedicat mihi anima tua</p>
          <p xml:id="gen27_32" n="32">dixitque illi Isaac quis enim es tu qui respondit ego sum
            primogenitus filius tuus Esau</p>
          <p xml:id="gen27_33" n="33">expavit Isaac stupore vehementi et ultra quam credi potest
            admirans ait quis igitur ille est qui dudum captam venationem adtulit mihi et comedi ex
            omnibus priusquam tu venires benedixique ei et erit benedictus</p>
          <p xml:id="gen27_34" n="34">auditis Esau sermonibus patris inrugiit clamore magno et
            consternatus ait benedic etiam mihi pater mi</p>
          <p xml:id="gen27_35" n="35">qui ait venit germanus tuus fraudulenter et accepit
            benedictionem tuam</p>
          <p xml:id="gen27_36" n="36">at ille subiunxit iuste vocatum est nomen eius Iacob
            subplantavit enim me en altera vice primogenita mea ante tulit et nunc secundo subripuit
            benedictionem meam rursumque ad patrem numquid non reservasti ait et mihi
            benedictionem</p>
          <p xml:id="gen27_37" n="37">respondit Isaac dominum tuum illum constitui et omnes fratres
            eius servituti illius subiugavi frumento et vino stabilivi eum tibi post haec fili mi
            ultra quid faciam</p>
          <p xml:id="gen27_38" n="38">cui Esau num unam inquit tantum benedictionem habes pater mihi
            quoque obsecro ut benedicas cumque heiulatu magno fleret</p>
          <p xml:id="gen27_39" n="39">motus Isaac dixit ad eum in pinguedine terrae et in rore caeli
            desuper</p>
          <p xml:id="gen27_40" n="40">erit benedictio tua vives gladio et fratri tuo servies
            tempusque veniet cum excutias et solvas iugum eius de cervicibus tuis</p>
          <p xml:id="gen27_41" n="41">oderat ergo semper Esau Iacob pro benedictione qua benedixerat
            ei pater dixitque in corde suo veniant dies luctus patris mei ut occidam Iacob fratrem
            meum</p>
          <p xml:id="gen27_42" n="42">nuntiata sunt haec Rebeccae quae mittens et vocans Iacob
            filium suum dixit ad eum ecce Esau frater tuus minatur ut occidat te</p>
          <p xml:id="gen27_43" n="43">nunc ergo fili audi vocem meam et consurgens fuge ad Laban
            fratrem meum in Haran</p>
          <p xml:id="gen27_44" n="44">habitabisque cum eo dies paucos donec requiescat furor fratris
            tui</p>
          <p xml:id="gen27_45" n="45">et cesset indignatio eius obliviscaturque eorum quae fecisti
            in eum postea mittam et adducam te inde huc cur utroque orbabor filio in una die</p>
          <p xml:id="gen27_46" n="46">dixit quoque Rebecca ad Isaac taedet me vitae meae propter
            filias Heth si acceperit Iacob uxorem de stirpe huius terrae nolo vivere</p>
        </div>
        <div xml:id="bible-gen28" n="28">
          <head>Caput 28</head>
          <p xml:id="gen28_1" n="1">vocavit itaque Isaac Iacob et benedixit praecepitque ei dicens
            noli accipere coniugem de genere Chanaan</p>
          <p xml:id="gen28_2" n="2">sed vade et proficiscere in Mesopotamiam Syriae ad domum Bathuel
            patrem matris tuae et accipe tibi inde uxorem de filiabus Laban avunculi tui</p>
          <p xml:id="gen28_3" n="3">Deus autem omnipotens benedicat tibi et crescere te faciat atque
            multiplicet ut sis in turbas populorum</p>
          <p xml:id="gen28_4" n="4">et det tibi benedictiones Abraham et semini tuo post te ut
            possideas terram peregrinationis tuae quam pollicitus est avo tuo</p>
          <p xml:id="gen28_5" n="5">cumque dimisisset eum Isaac profectus venit in Mesopotamiam
            Syriae ad Laban filium Bathuel Syri fratrem Rebeccae matris suae</p>
          <p xml:id="gen28_6" n="6">videns autem Esau quod benedixisset pater suus Iacob et misisset
            eum in Mesopotamiam Syriae ut inde uxorem duceret et quod post benedictionem
            praecepisset ei dicens non accipies coniugem de filiabus Chanaan</p>
          <p xml:id="gen28_7" n="7">quodque oboediens Iacob parentibus isset in Syriam</p>
          <p xml:id="gen28_8" n="8">probans quoque quod non libenter aspiceret filias Chanaan pater
            suus</p>
          <p xml:id="gen28_9" n="9">ivit ad Ismahelem et duxit uxorem absque his quas prius habebat
            Maeleth filiam Ismahel filii Abraham sororem Nabaioth</p>
          <p xml:id="gen28_10" n="10">igitur egressus Iacob de Bersabee pergebat Haran</p>
          <p xml:id="gen28_11" n="11">cumque venisset ad quendam locum et vellet in eo requiescere
            post solis occubitum tulit de lapidibus qui iacebant et subponens capiti suo dormivit in
            eodem loco</p>
          <p xml:id="gen28_12" n="12">viditque in somnis scalam stantem super terram et cacumen
            illius tangens caelum angelos quoque Dei ascendentes et descendentes per eam</p>
          <p xml:id="gen28_13" n="13">et Dominum innixum scalae dicentem sibi ego sum Dominus Deus
            Abraham patris tui et Deus Isaac terram in qua dormis tibi dabo et semini tuo</p>
          <p xml:id="gen28_14" n="14">eritque germen tuum quasi pulvis terrae dilataberis ad
            occidentem et orientem septentrionem et meridiem et benedicentur in te et in semine tuo
            cunctae tribus terrae</p>
          <p xml:id="gen28_15" n="15">et ero custos tuus quocumque perrexeris et reducam te in
            terram hanc nec dimittam nisi conplevero universa quae dixi</p>
          <p xml:id="gen28_16" n="16">cumque evigilasset Iacob de somno ait vere Dominus est in loco
            isto et ego nesciebam</p>
          <p xml:id="gen28_17" n="17">pavensque quam terribilis inquit est locus iste non est hic
            aliud nisi domus Dei et porta caeli</p>
          <p xml:id="gen28_18" n="18">surgens ergo mane tulit lapidem quem subposuerat capiti suo et
            erexit in titulum fundens oleum desuper</p>
          <p xml:id="gen28_19" n="19">appellavitque nomen urbis Bethel quae prius Luza vocabatur</p>
          <p xml:id="gen28_20" n="20">vovit etiam votum dicens si fuerit Deus mecum et custodierit
            me in via per quam ambulo et dederit mihi panem ad vescendum et vestem ad induendum</p>
          <p xml:id="gen28_21" n="21">reversusque fuero prospere ad domum patris mei erit mihi
            Dominus in Deum</p>
          <p xml:id="gen28_22" n="22">et lapis iste quem erexi in titulum vocabitur Domus Dei
            cunctorumque quae dederis mihi decimas offeram tibi</p>
        </div>
        <div xml:id="bible-gen29" n="29">
          <head>Caput 29</head>
          <p xml:id="gen29_1" n="1">profectus ergo Iacob venit ad terram orientalem</p>
          <p xml:id="gen29_2" n="2">et vidit puteum in agro tresque greges ovium accubantes iuxta
            eum nam ex illo adaquabantur pecora et os eius grandi lapide claudebatur</p>
          <p xml:id="gen29_3" n="3">morisque erat ut cunctis ovibus congregatis devolverent lapidem
            et refectis gregibus rursum super os putei ponerent</p>
          <p xml:id="gen29_4" n="4">dixitque ad pastores fratres unde estis qui responderunt de
            Haran</p>
          <p xml:id="gen29_5" n="5">quos interrogans numquid ait nostis Laban filium Nahor dixerunt
            novimus</p>
          <p xml:id="gen29_6" n="6">sanusne est inquit valet inquiunt et ecce Rahel filia eius venit
            cum grege suo</p>
          <p xml:id="gen29_7" n="7">dixitque Iacob adhuc multum diei superest nec est tempus ut
            reducantur ad caulas greges date ante potum ovibus et sic ad pastum eas reducite</p>
          <p xml:id="gen29_8" n="8">qui responderunt non possumus donec omnia pecora congregentur et
            amoveamus lapidem de ore putei ut adaquemus greges</p>
          <p xml:id="gen29_9" n="9">adhuc loquebantur et ecce Rahel veniebat cum ovibus patris sui
            nam gregem ipsa pascebat</p>
          <p xml:id="gen29_10" n="10">quam cum vidisset Iacob et sciret consobrinam suam ovesque
            Laban avunculi sui amovit lapidem quo puteus claudebatur</p>
          <p xml:id="gen29_11" n="11">et adaquato grege osculatus est eam elevataque voce flevit</p>
          <p xml:id="gen29_12" n="12">et indicavit ei quod frater esset patris eius et filius
            Rebeccae at illa festinans nuntiavit patri suo</p>
          <p xml:id="gen29_13" n="13">qui cum audisset venisse Iacob filium sororis suae cucurrit
            obviam conplexusque eum et in oscula ruens duxit in domum suam auditis autem causis
            itineris</p>
          <p xml:id="gen29_14" n="14">respondit os meum es et caro mea et postquam expleti sunt dies
            mensis unius</p>
          <p xml:id="gen29_15" n="15">dixit ei num quia frater meus es gratis servies mihi dic quid
            mercedis accipias</p>
          <p xml:id="gen29_16" n="16">habebat vero filias duas nomen maioris Lia minor appellabatur
            Rahel</p>
          <p xml:id="gen29_17" n="17">sed Lia lippis erat oculis Rahel decora facie et venusto
            aspectu</p>
          <p xml:id="gen29_18" n="18">quam diligens Iacob ait serviam tibi pro Rahel filia tua
            minore septem annis</p>
          <p xml:id="gen29_19" n="19">respondit Laban melius est ut tibi eam dem quam viro alteri
            mane apud me</p>
          <p xml:id="gen29_20" n="20">servivit igitur Iacob pro Rahel septem annis et videbantur
            illi pauci dies prae amoris magnitudine</p>
          <p xml:id="gen29_21" n="21">dixitque ad Laban da mihi uxorem meam quia iam tempus expletum
            est ut ingrediar ad eam</p>
          <p xml:id="gen29_22" n="22">qui vocatis multis amicorum turbis ad convivium fecit
            nuptias</p>
          <p xml:id="gen29_23" n="23">et vespere filiam suam Liam introduxit ad eum</p>
          <p xml:id="gen29_24" n="24">dans ancillam filiae Zelpham nomine ad quam cum ex more Iacob
            fuisset ingressus facto mane vidit Liam</p>
          <p xml:id="gen29_25" n="25">et dixit ad socerum quid est quod facere voluisti nonne pro
            Rahel servivi tibi quare inposuisti mihi</p>
          <p xml:id="gen29_26" n="26">respondit Laban non est in loco nostro consuetudinis ut
            minores ante tradamus ad nuptias</p>
          <p xml:id="gen29_27" n="27">imple ebdomadem dierum huius copulae et hanc quoque dabo tibi
            pro opere quo serviturus es mihi septem annis aliis</p>
          <p xml:id="gen29_28" n="28">adquievit placito et ebdomade transacta Rahel duxit uxorem</p>
          <p xml:id="gen29_29" n="29">cui pater servam Balam dederat</p>
          <p xml:id="gen29_30" n="30">tandemque potitus optatis nuptiis amorem sequentis priori
            praetulit serviens apud eum septem annis aliis</p>
          <p xml:id="gen29_31" n="31">videns autem Dominus quod despiceret Liam aperuit vulvam eius
            sorore sterili permanente</p>
          <p xml:id="gen29_32" n="32">quae conceptum genuit filium vocavitque nomen eius Ruben
            dicens vidit Dominus humilitatem meam nunc amabit me vir meus</p>
          <p xml:id="gen29_33" n="33">rursumque concepit et peperit filium et ait quoniam audivit
            Dominus haberi me contemptui dedit etiam istum mihi vocavitque nomen illius Symeon</p>
          <p xml:id="gen29_34" n="34">concepit tertio et genuit alium dixitque nunc quoque
            copulabitur mihi maritus meus eo quod pepererim illi tres filios et idcirco appellavit
            nomen eius Levi</p>
          <p xml:id="gen29_35" n="35">quarto concepit et peperit filium et ait modo confitebor
            Domino et ob hoc vocavit eum Iudam cessavitque parere</p>
        </div>
        <div xml:id="bible-gen30" n="30">
          <head>Caput 30</head>
          <p xml:id="gen30_1" n="1">cernens autem Rahel quod infecunda esset invidit sorori et ait
            marito suo da mihi liberos alioquin moriar</p>
          <p xml:id="gen30_2" n="2">cui iratus respondit Iacob num pro Deo ego sum qui privavit te
            fructu ventris tui</p>
          <p xml:id="gen30_3" n="3">at illa habeo inquit famulam Balam ingredere ad eam ut pariat
            super genua mea et habeam ex ea filios</p>
          <p xml:id="gen30_4" n="4">deditque illi Balam in coniugium quae</p>
          <p xml:id="gen30_5" n="5">ingresso ad se viro concepit et peperit filium</p>
          <p xml:id="gen30_6" n="6">dixitque Rahel iudicavit mihi Dominus et exaudivit vocem meam
            dans mihi filium et idcirco appellavit nomen illius Dan</p>
          <p xml:id="gen30_7" n="7">rursumque Bala concipiens peperit alterum</p>
          <p xml:id="gen30_8" n="8">pro quo ait Rahel conparavit me Deus cum sorore mea et invalui
            vocavitque eum Nepthalim</p>
          <p xml:id="gen30_9" n="9">sentiens Lia quod parere desisset Zelpham ancillam suam marito
            tradidit</p>
          <p xml:id="gen30_10" n="10">qua post conceptum edente filium</p>
          <p xml:id="gen30_11" n="11">dixit feliciter et idcirco vocavit nomen eius Gad</p>
          <p xml:id="gen30_12" n="12">peperit quoque Zelpha alterum</p>
          <p xml:id="gen30_13" n="13">dixitque Lia hoc pro beatitudine mea beatam quippe me dicent
            mulieres propterea appellavit eum Aser</p>
          <p xml:id="gen30_14" n="14">egressus autem Ruben tempore messis triticeae in agro repperit
            mandragoras quos matri Liae detulit dixitque Rahel da mihi partem de mandragoris filii
            tui</p>
          <p xml:id="gen30_15" n="15">illa respondit parumne tibi videtur quod praeripueris maritum
            mihi nisi etiam mandragoras filii mei tuleris ait Rahel dormiat tecum hac nocte pro
            mandragoris filii tui</p>
          <p xml:id="gen30_16" n="16">redeuntique ad vesperam de agro Iacob egressa est in occursum
            Lia et ad me inquit intrabis quia mercede conduxi te pro mandragoris filii mei dormivit
            cum ea nocte illa</p>
          <p xml:id="gen30_17" n="17">et exaudivit Deus preces eius concepitque et peperit filium
            quintum</p>
          <p xml:id="gen30_18" n="18">et ait dedit Deus mercedem mihi quia dedi ancillam meam viro
            meo appellavitque nomen illius Isachar</p>
          <p xml:id="gen30_19" n="19">rursum Lia concipiens peperit sextum filium</p>
          <p xml:id="gen30_20" n="20">et ait ditavit me Deus dote bona etiam hac vice mecum erit
            maritus meus eo quod genuerim ei sex filios et idcirco appellavit nomen eius Zabulon</p>
          <p xml:id="gen30_21" n="21">post quem peperit filiam nomine Dinam</p>
          <p xml:id="gen30_22" n="22">recordatus quoque Dominus Rahelis exaudivit eam et aperuit
            vulvam illius</p>
          <p xml:id="gen30_23" n="23">quae concepit et peperit filium dicens abstulit Deus
            obprobrium meum</p>
          <p xml:id="gen30_24" n="24">et vocavit nomen illius Ioseph dicens addat mihi Dominus
            filium alterum</p>
          <p xml:id="gen30_25" n="25">nato autem Ioseph dixit Iacob socero suo dimitte me ut
            revertar in patriam et ad terram meam</p>
          <p xml:id="gen30_26" n="26">da mihi uxores et liberos meos pro quibus servivi tibi ut
            abeam tu nosti servitutem qua servivi tibi</p>
          <p xml:id="gen30_27" n="27">ait ei Laban inveniam gratiam in conspectu tuo experimento
            didici quod benedixerit mihi Deus propter te</p>
          <p xml:id="gen30_28" n="28">constitue mercedem tuam quam dem tibi</p>
          <p xml:id="gen30_29" n="29">at ille respondit tu nosti quomodo servierim tibi et quanta in
            manibus meis fuerit possessio tua</p>
          <p xml:id="gen30_30" n="30">modicum habuisti antequam venirem et nunc dives effectus es
            benedixitque tibi Dominus ad introitum meum iustum est igitur ut aliquando provideam
            etiam domui meae</p>
          <p xml:id="gen30_31" n="31">dixitque Laban quid dabo tibi at ille ait nihil volo sed si
            feceris quod postulo iterum pascam et custodiam pecora tua</p>
          <p xml:id="gen30_32" n="32">gyra omnes greges tuos et separa cunctas oves varias et sparso
            vellere et quodcumque furvum et maculosum variumque fuerit tam in ovibus quam in capris
            erit merces mea</p>
          <p xml:id="gen30_33" n="33">respondebitque mihi cras iustitia mea quando placiti tempus
            advenerit coram te et omnia quae non fuerint varia et maculosa et furva tam in ovibus
            quam in capris furti me arguent</p>
          <p xml:id="gen30_34" n="34">dixit Laban gratum habeo quod petis</p>
          <p xml:id="gen30_35" n="35">et separavit in die illo capras et oves hircos et arietes
            varios atque maculosos cunctum autem gregem unicolorem id est albi et nigri velleris
            tradidit in manu filiorum suorum</p>
          <p xml:id="gen30_36" n="36">et posuit spatium itineris inter se et generum dierum trium
            qui pascebat reliquos greges eius</p>
          <p xml:id="gen30_37" n="37">tollens ergo Iacob virgas populeas virides et amigdalinas et
            ex platanis ex parte decorticavit eas detractisque corticibus in his quae spoliata
            fuerant candor apparuit illa vero quae integra erant viridia permanserunt atque in hunc
            modum color effectus est varius</p>
          <p xml:id="gen30_38" n="38">posuitque eas in canalibus ubi effundebatur aqua ut cum
            venissent greges ad bibendum ante oculos haberent virgas et in aspectu earum
            conciperent</p>
          <p xml:id="gen30_39" n="39">factumque est ut in ipso calore coitus oves intuerentur virgas
            et parerent maculosa et varia et diverso colore respersa</p>
          <p xml:id="gen30_40" n="40">divisitque gregem Iacob et posuit virgas ante oculos arietum
            erant autem alba quaeque et nigra Laban cetera vero Iacob separatis inter se
            gregibus</p>
          <p xml:id="gen30_41" n="41">igitur quando primo tempore ascendebantur oves ponebat Iacob
            virgas in canalibus aquarum ante oculos arietum et ovium ut in earum contemplatione
            conciperent</p>
          <p xml:id="gen30_42" n="42">quando vero serotina admissura erat et conceptus extremus non
            ponebat eas factaque sunt ea quae erant serotina Laban et quae primi temporis Iacob</p>
          <p xml:id="gen30_43" n="43">ditatusque est homo ultra modum et habuit greges multos
            ancillas et servos camelos et asinos</p>
        </div>
        <div xml:id="bible-gen31" n="31">
          <head>Caput 31</head>
          <p xml:id="gen31_1" n="1">postquam autem audivit verba filiorum Laban dicentium tulit
            Iacob omnia quae fuerunt patris nostri et de illius facultate ditatus factus est
            inclitus</p>
          <p xml:id="gen31_2" n="2">animadvertit quoque faciem Laban quod non esset erga se sicut
            heri et nudius tertius</p>
          <p xml:id="gen31_3" n="3">maxime dicente sibi Domino revertere in terram patrum tuorum et
            ad generationem tuam eroque tecum</p>
          <p xml:id="gen31_4" n="4">misit et vocavit Rahel et Liam in agrum ubi pascebat greges</p>
          <p xml:id="gen31_5" n="5">dixitque eis video faciem patris vestri quod non sit erga me
            sicut heri et nudius tertius Deus autem patris mei fuit mecum</p>
          <p xml:id="gen31_6" n="6">et ipsae nostis quod totis viribus meis servierim patri
            vestro</p>
          <p xml:id="gen31_7" n="7">sed pater vester circumvenit me et mutavit mercedem meam decem
            vicibus et tamen non dimisit eum Deus ut noceret mihi</p>
          <p xml:id="gen31_8" n="8">si quando dixit variae erunt mercedes tuae pariebant omnes oves
            varios fetus quando vero e contrario ait alba quaeque accipies pro mercede omnes greges
            alba pepererunt</p>
          <p xml:id="gen31_9" n="9">tulitque Deus substantiam patris vestri et dedit mihi</p>
          <p xml:id="gen31_10" n="10">postquam enim conceptus ovium tempus advenerat levavi oculos
            meos et vidi in somnis ascendentes mares super feminas varios et maculosos et diversorum
            colorum</p>
          <p xml:id="gen31_11" n="11">dixitque angelus Dei ad me in somnis Iacob et ego respondi
            adsum</p>
          <p xml:id="gen31_12" n="12">qui ait leva oculos tuos et vide universos masculos
            ascendentes super feminas varios respersos atque maculosos vidi enim omnia quae fecit
            tibi Laban</p>
          <p xml:id="gen31_13" n="13">ego sum Deus Bethel ubi unxisti lapidem et votum vovisti mihi
            nunc ergo surge et egredere de terra hac revertens in terram nativitatis tuae</p>
          <p xml:id="gen31_14" n="14">responderunt Rahel et Lia numquid habemus residui quicquam in
            facultatibus et hereditate domus patris nostri</p>
          <p xml:id="gen31_15" n="15">nonne quasi alienas reputavit nos et vendidit comeditque
            pretium nostrum</p>
          <p xml:id="gen31_16" n="16">sed Deus tulit opes patris nostri et nobis eas tradidit ac
            filiis nostris unde omnia quae praecepit fac</p>
          <p xml:id="gen31_17" n="17">surrexit itaque Iacob et inpositis liberis et coniugibus suis
            super camelos abiit</p>
          <p xml:id="gen31_18" n="18">tulitque omnem substantiam et greges et quicquid in
            Mesopotamiam quaesierat pergens ad Isaac patrem suum in terram Chanaan</p>
          <p xml:id="gen31_19" n="19">eo tempore Laban ierat ad tondendas oves et Rahel furata est
            idola patris sui</p>
          <p xml:id="gen31_20" n="20">noluitque Iacob confiteri socero quod fugeret</p>
          <p xml:id="gen31_21" n="21">cumque abisset tam ipse quam omnia quae iuris eius erant et
            amne transmisso pergeret contra montem Galaad</p>
          <p xml:id="gen31_22" n="22">nuntiatum est Laban die tertio quod fugeret Iacob</p>
          <p xml:id="gen31_23" n="23">qui adsumptis fratribus suis persecutus est eum diebus septem
            et conprehendit in monte Galaad</p>
          <p xml:id="gen31_24" n="24">viditque in somnis dicentem sibi Dominum cave ne quicquam
            aspere loquaris contra Iacob</p>
          <p xml:id="gen31_25" n="25">iamque Iacob extenderat in monte tabernaculum cum ille
            consecutus eum cum fratribus suis in eodem monte Galaad fixit tentorium</p>
          <p xml:id="gen31_26" n="26">et dixit ad Iacob quare ita egisti ut clam me abigeres filias
            meas quasi captivas gladio</p>
          <p xml:id="gen31_27" n="27">cur ignorante me fugere voluisti nec indicare mihi ut
            prosequerer te cum gaudio et canticis et tympanis et cithara</p>
          <p xml:id="gen31_28" n="28">non es passus ut oscularer filios meos ac filias stulte
            operatus es et nunc</p>
          <p xml:id="gen31_29" n="29">valet quidem manus mea reddere tibi malum sed Deus patris
            vestri heri dixit mihi cave ne loquaris cum Iacob quicquam durius</p>
          <p xml:id="gen31_30" n="30">esto ad tuos ire cupiebas et desiderio tibi erat domus patris
            tui cur furatus es deos meos</p>
          <p xml:id="gen31_31" n="31">respondit Iacob quod inscio te profectus sum timui ne
            violenter auferres filias tuas</p>
          <p xml:id="gen31_32" n="32">quod autem furti arguis apud quemcumque inveneris deos tuos
            necetur coram fratribus nostris scrutare quicquid tuorum apud me inveneris et aufer haec
            dicens ignorabat quod Rahel furata esset idola</p>
          <p xml:id="gen31_33" n="33">ingressus itaque Laban tabernaculum Iacob et Liae et utriusque
            famulae non invenit cumque intrasset tentorium Rahelis</p>
          <p xml:id="gen31_34" n="34">illa festinans abscondit idola subter stramen cameli et sedit
            desuper scrutantique omne tentorium et nihil invenienti</p>
          <p xml:id="gen31_35" n="35">ait ne irascatur dominus meus quod coram te adsurgere nequeo
            quia iuxta consuetudinem feminarum nunc accidit mihi sic delusa sollicitudo quaerentis
            est</p>
          <p xml:id="gen31_36" n="36">tumensque Iacob cum iurgio ait quam ob culpam meam et ob quod
            peccatum sic exarsisti post me</p>
          <p xml:id="gen31_37" n="37">et scrutatus es omnem supellectilem meam quid invenisti de
            cuncta substantia domus tuae pone hic coram fratribus meis et fratribus tuis et iudicent
            inter me et te</p>
          <p xml:id="gen31_38" n="38">idcirco viginti annis fui tecum oves tuae et caprae steriles
            non fuerunt arietes gregis tui non comedi</p>
          <p xml:id="gen31_39" n="39">nec captum a bestia ostendi tibi ego damnum omne reddebam
            quicquid furto perierat a me exigebas</p>
          <p xml:id="gen31_40" n="40">die noctuque aestu urebar et gelu fugiebat somnus ab oculis
            meis</p>
          <p xml:id="gen31_41" n="41">sic per viginti annos in domo tua servivi tibi quattuordecim
            pro filiabus et sex pro gregibus tuis inmutasti quoque mercedem meam decem vicibus</p>
          <p xml:id="gen31_42" n="42">nisi Deus patris mei Abraham et Timor Isaac adfuisset mihi
            forsitan modo nudum me dimisisses adflictionem meam et laborem manuum mearum respexit
            Deus et arguit te heri</p>
          <p xml:id="gen31_43" n="43">respondit ei Laban filiae et filii et greges tui et omnia quae
            cernis mea sunt quid possum facere filiis et nepotibus meis</p>
          <p xml:id="gen31_44" n="44">veni ergo et ineamus foedus ut sit testimonium inter me et
            te</p>
          <p xml:id="gen31_45" n="45">tulit itaque Iacob lapidem et erexit illum in titulum</p>
          <p xml:id="gen31_46" n="46">dixitque fratribus suis adferte lapides qui congregantes
            fecerunt tumulum comederuntque super eum</p>
          <p xml:id="gen31_47" n="47">quem vocavit Laban tumulus Testis et Iacob acervum Testimonii
            uterque iuxta proprietatem linguae suae</p>
          <p xml:id="gen31_48" n="48">dixitque Laban tumulus iste testis erit inter me et te hodie
            et idcirco appellatum est nomen eius Galaad id est tumulus Testis</p>
          <p xml:id="gen31_49" n="49">intueatur Dominus et iudicet inter nos quando recesserimus a
            nobis</p>
          <p xml:id="gen31_50" n="50">si adflixeris filias meas et si introduxeris uxores alias
            super eas nullus sermonis nostri testis est absque Deo qui praesens respicit</p>
          <p xml:id="gen31_51" n="51">dixitque rursus ad Iacob en tumulus hic et lapis quem erexi
            inter me et te</p>
          <p xml:id="gen31_52" n="52">testis erit tumulus inquam iste et lapis sint in testimonio si
            aut ego transiero illum pergens ad te aut tu praeterieris malum mihi cogitans</p>
          <p xml:id="gen31_53" n="53">Deus Abraham et Deus Nahor iudicet inter nos Deus patris eorum
            iuravit Iacob per Timorem patris sui Isaac</p>
          <p xml:id="gen31_54" n="54">immolatisque victimis in monte vocavit fratres suos ut ederent
            panem qui cum comedissent manserunt ibi</p>
          <p xml:id="gen31_55" n="55">Laban vero de nocte consurgens osculatus est filios et filias
            suas et benedixit illis reversus in locum suum</p>
        </div>
        <div xml:id="bible-gen32" n="32">
          <head>Caput 32</head>
          <p xml:id="gen32_1" n="1">Iacob quoque abiit itinere quo coeperat fueruntque ei obviam
            angeli Dei</p>
          <p xml:id="gen32_2" n="2">quos cum vidisset ait castra Dei sunt haec et appellavit nomen
            loci illius Manaim id est Castra</p>
          <p xml:id="gen32_3" n="3">misit autem et nuntios ante se ad Esau fratrem suum in terram
            Seir regionis Edom</p>
          <p xml:id="gen32_4" n="4">praecepitque eis dicens sic loquimini domino meo Esau haec dicit
            frater tuus Iacob apud Laban peregrinatus sum et fui usque in praesentem diem</p>
          <p xml:id="gen32_5" n="5">habeo boves et asinos oves et servos atque ancillas mittoque
            nunc legationem ad dominum meum ut inveniam gratiam in conspectu tuo</p>
          <p xml:id="gen32_6" n="6">reversi sunt nuntii ad Iacob dicentes venimus ad Esau fratrem
            tuum et ecce properat in occursum tibi cum quadringentis viris</p>
          <p xml:id="gen32_7" n="7">timuit Iacob valde et perterritus divisit populum qui secum erat
            greges quoque et oves et boves et camelos in duas turmas</p>
          <p xml:id="gen32_8" n="8">dicens si venerit Esau ad unam turmam et percusserit eam alia
            turma quae reliqua est salvabitur</p>
          <p xml:id="gen32_9" n="9">dixitque Iacob Deus patris mei Abraham et Deus patris mei Isaac
            Domine qui dixisti mihi revertere in terram tuam et in locum nativitatis tuae et
            benefaciam tibi</p>
          <p xml:id="gen32_10" n="10">minor sum cunctis miserationibus et veritate quam explesti
            servo tuo in baculo meo transivi Iordanem istum et nunc cum duabus turmis regredior</p>
          <p xml:id="gen32_11" n="11">erue me de manu fratris mei de manu Esau quia valde eum timeo
            ne forte veniens percutiat matrem cum filiis</p>
          <p xml:id="gen32_12" n="12">tu locutus es quod bene mihi faceres et dilatares semen meum
            sicut harenam maris quae prae multitudine numerari non potest</p>
          <p xml:id="gen32_13" n="13">cumque dormisset ibi nocte illa separavit de his quae habebat
            munera Esau fratri suo</p>
          <p xml:id="gen32_14" n="14">capras ducentas hircos viginti oves ducentas arietes
            viginti</p>
          <p xml:id="gen32_15" n="15">camelos fetas cum pullis suis triginta vaccas quadraginta et
            tauros viginti asinas viginti et pullos earum decem</p>
          <p xml:id="gen32_16" n="16">et misit per manus servorum suorum singulos seorsum greges
            dixitque pueris suis antecedite me et sit spatium inter gregem et gregem</p>
          <p xml:id="gen32_17" n="17">et praecepit priori dicens si obvium habueris Esau fratrem
            meum et interrogaverit te cuius es et quo vadis et cuius sunt ista quae sequeris</p>
          <p xml:id="gen32_18" n="18">respondebis servi tui Iacob munera misit domino meo Esau ipse
            quoque post nos venit</p>
          <p xml:id="gen32_19" n="19">similiter mandata dedit secundo ac tertio et cunctis qui
            sequebantur greges dicens hisdem verbis loquimini ad Esau cum inveneritis eum</p>
          <p xml:id="gen32_20" n="20">et addetis ipse quoque servus tuus Iacob iter nostrum
            insequitur dixit enim placabo illum muneribus quae praecedunt et postea videbo forsitan
            propitiabitur mihi</p>
          <p xml:id="gen32_21" n="21">praecesserunt itaque munera ante eum ipse vero mansit nocte
            illa in Castris</p>
          <p xml:id="gen32_22" n="22">cumque mature surrexisset tulit duas uxores suas et totidem
            famulas cum undecim filiis et transivit vadum Iaboc</p>
          <p xml:id="gen32_23" n="23">transductisque omnibus quae ad se pertinebant</p>
          <p xml:id="gen32_24" n="24">remansit solus et ecce vir luctabatur cum eo usque mane</p>
          <p xml:id="gen32_25" n="25">qui cum videret quod eum superare non posset tetigit nervum
            femoris eius et statim emarcuit</p>
          <p xml:id="gen32_26" n="26">dixitque ad eum dimitte me iam enim ascendit aurora respondit
            non dimittam te nisi benedixeris mihi</p>
          <p xml:id="gen32_27" n="27">ait ergo quod nomen est tibi respondit Iacob</p>
          <p xml:id="gen32_28" n="28">at ille nequaquam inquit Iacob appellabitur nomen tuum sed
            Israhel quoniam si contra Deum fortis fuisti quanto magis contra homines praevalebis</p>
          <p xml:id="gen32_29" n="29">interrogavit eum Iacob dic mihi quo appellaris nomine
            respondit cur quaeris nomen meum et benedixit ei in eodem loco</p>
          <p xml:id="gen32_30" n="30">vocavitque Iacob nomen loci illius Phanuhel dicens vidi Deum
            facie ad faciem et salva facta est anima mea</p>
          <p xml:id="gen32_31" n="31">ortusque est ei statim sol postquam transgressus est Phanuhel
            ipse vero claudicabat pede</p>
          <p xml:id="gen32_32" n="32">quam ob causam non comedunt filii Israhel nervum qui emarcuit
            in femore Iacob usque in praesentem diem eo quod tetigerit nervum femoris eius et
            obstipuerit</p>
        </div>
        <div xml:id="bible-gen33" n="33">
          <head>Caput 33</head>
          <p xml:id="gen33_1" n="1">levans autem Iacob oculos suos vidit venientem Esau et cum eo
            quadringentos viros divisitque filios Liae et Rahel ambarumque famularum</p>
          <p xml:id="gen33_2" n="2">et posuit utramque ancillam et liberos earum in principio Liam
            vero et filios eius in secundo loco Rahel autem et Ioseph novissimos</p>
          <p xml:id="gen33_3" n="3">et ipse praegrediens adoravit pronus in terram septies donec
            adpropinquaret frater eius</p>
          <p xml:id="gen33_4" n="4">currens itaque Esau obviam fratri suo amplexatus est eum
            stringensque collum et osculans flevit</p>
          <p xml:id="gen33_5" n="5">levatisque oculis vidit mulieres et parvulos earum et ait quid
            sibi volunt isti et si ad te pertinent respondit parvuli sunt quos donavit mihi Deus
            servo tuo</p>
          <p xml:id="gen33_6" n="6">et adpropinquantes ancillae et filii earum incurvati sunt</p>
          <p xml:id="gen33_7" n="7">accessitque Lia cum liberis suis et cum similiter adorassent
            extremi Ioseph et Rahel adoraverunt</p>
          <p xml:id="gen33_8" n="8">quaenam sunt inquit istae turmae quas obvias habui respondit ut
            invenirem gratiam coram domino meo</p>
          <p xml:id="gen33_9" n="9">et ille habeo ait plurima frater mi sint tua tibi</p>
          <p xml:id="gen33_10" n="10">dixit Iacob noli ita obsecro sed si inveni gratiam in oculis
            tuis accipe munusculum de manibus meis sic enim vidi faciem tuam quasi viderim vultum
            Dei esto mihi propitius</p>
          <p xml:id="gen33_11" n="11">et suscipe benedictionem quam adtuli tibi et quam donavit mihi
            Deus tribuens omnia vix fratre conpellente suscipiens</p>
          <p xml:id="gen33_12" n="12">ait gradiamur simul eroque socius itineris tui</p>
          <p xml:id="gen33_13" n="13">dixit Iacob nosti domine mi quod parvulos habeam teneros et
            oves ac boves fetas mecum quas si plus in ambulando fecero laborare morientur una die
            cuncti greges</p>
          <p xml:id="gen33_14" n="14">praecedat dominus meus ante servum suum et ego sequar paulatim
            vestigia eius sicut videro posse parvulos meos donec veniam ad dominum meum in Seir</p>
          <p xml:id="gen33_15" n="15">respondit Esau oro te ut de populo qui mecum est saltem socii
            remaneant viae tuae non est inquit necesse hoc uno indigeo ut inveniam gratiam in
            conspectu domini mei</p>
          <p xml:id="gen33_16" n="16">reversus est itaque illo die Esau itinere quo venerat in
            Seir</p>
          <p xml:id="gen33_17" n="17">et Iacob venit in Soccoth ubi aedificata domo et fixis
            tentoriis appellavit nomen loci illius Soccoth id est Tabernacula</p>
          <p xml:id="gen33_18" n="18">transivitque in Salem urbem Sycimorum quae est in terra
            Chanaan postquam regressus est de Mesopotamiam Syriae et habitavit iuxta oppidum</p>
          <p xml:id="gen33_19" n="19">emitque partem agri in qua fixerat tabernaculum a filiis Emor
            patris Sychem centum agnis</p>
          <p xml:id="gen33_20" n="20">et erecto ibi altari invocavit super illud Fortissimum Deum
            Israhel</p>
        </div>
        <div xml:id="bible-gen34" n="34">
          <head>Caput 34</head>
          <p xml:id="gen34_1" n="1">egressa est autem Dina filia Liae ut videret mulieres regionis
            illius</p>
          <p xml:id="gen34_2" n="2">quam cum vidisset Sychem filius Emor Evei princeps terrae illius
            adamavit et rapuit et dormivit cum illa vi opprimens virginem</p>
          <p xml:id="gen34_3" n="3">et conglutinata est anima eius cum ea tristemque blanditiis
            delinivit</p>
          <p xml:id="gen34_4" n="4">et pergens ad Emor patrem suum accipe mihi inquit puellam hanc
            coniugem</p>
          <p xml:id="gen34_5" n="5">quod cum audisset Iacob absentibus filiis et in pastu occupatis
            pecorum siluit donec redirent</p>
          <p xml:id="gen34_6" n="6">egresso autem Emor patre Sychem ut loqueretur ad Iacob</p>
          <p xml:id="gen34_7" n="7">ecce filii eius veniebant de agro auditoque quod acciderat irati
            sunt valde eo quod foedam rem esset operatus in Israhel et violata filia Iacob rem
            inlicitam perpetrasset</p>
          <p xml:id="gen34_8" n="8">locutus est itaque Emor ad eos Sychem filii mei adhesit anima
            filiae vestrae date eam illi uxorem</p>
          <p xml:id="gen34_9" n="9">et iungamus vicissim conubia filias vestras tradite nobis et
            filias nostras accipite</p>
          <p xml:id="gen34_10" n="10">et habitate nobiscum terra in potestate vestra est exercete
            negotiamini et possidete eam</p>
          <p xml:id="gen34_11" n="11">sed et Sychem ad patrem et ad fratres eius ait inveniam
            gratiam coram vobis et quaecumque statueritis dabo</p>
          <p xml:id="gen34_12" n="12">augete dotem munera postulate libens tribuam quod petieritis
            tantum date mihi puellam hanc uxorem</p>
          <p xml:id="gen34_13" n="13">responderunt filii Iacob Sychem et patri eius in dolo
            saevientes ob stuprum sororis</p>
          <p xml:id="gen34_14" n="14">non possumus facere quod petitis nec dare sororem nostram
            homini incircumciso quod inlicitum et nefarium est apud nos</p>
          <p xml:id="gen34_15" n="15">sed in hoc valebimus foederari si esse volueritis nostri
            similes et circumcidatur in vobis omne masculini sexus</p>
          <p xml:id="gen34_16" n="16">tunc dabimus et accipiemus mutuo filias nostras ac vestras et
            habitabimus vobiscum erimusque unus populus</p>
          <p xml:id="gen34_17" n="17">sin autem circumcidi nolueritis tollemus filiam nostram et
            recedemus</p>
          <p xml:id="gen34_18" n="18">placuit oblatio eorum Emor et Sychem filio eius</p>
          <p xml:id="gen34_19" n="19">nec distulit adulescens quin statim quod petebatur expleret
            amabat enim puellam valde et ipse erat inclitus in omni domo patris sui</p>
          <p xml:id="gen34_20" n="20">ingressique portam urbis locuti sunt populo</p>
          <p xml:id="gen34_21" n="21">viri isti pacifici sunt et volunt habitare nobiscum
            negotientur in terra et exerceant eam quae spatiosa et lata cultoribus indiget filias
            eorum accipiemus uxores et nostras illis dabimus</p>
          <p xml:id="gen34_22" n="22">unum est quod differtur tantum bonum si circumcidamus masculos
            nostros ritum gentis imitantes</p>
          <p xml:id="gen34_23" n="23">et substantia eorum et pecora et cuncta quae possident nostra
            erunt tantum in hoc adquiescamus et habitantes simul unum efficiemus populum</p>
          <p xml:id="gen34_24" n="24">adsensi sunt omnes circumcisis cunctis maribus</p>
          <p xml:id="gen34_25" n="25">et ecce die tertio quando gravissimus vulnerum dolor est
            arreptis duo Iacob filii Symeon et Levi fratres Dinae gladiis ingressi sunt urbem
            confidenter interfectisque omnibus masculis</p>
          <p xml:id="gen34_26" n="26">Emor et Sychem pariter necaverunt tollentes Dinam de domo
            Sychem sororem suam</p>
          <p xml:id="gen34_27" n="27">quibus egressis inruerunt super occisos ceteri filii Iacob et
            depopulati sunt urbem in ultionem stupri</p>
          <p xml:id="gen34_28" n="28">oves eorum et armenta et asinos cunctaque vastantes quae in
            domibus et in agris erant</p>
          <p xml:id="gen34_29" n="29">parvulos quoque et uxores eorum duxere captivas</p>
          <p xml:id="gen34_30" n="30">quibus patratis audacter Iacob dixit ad Symeon et Levi
            turbastis me et odiosum fecistis Chananeis et Ferezeis habitatoribus terrae huius nos
            pauci sumus illi congregati percutient me et delebor ego et domus mea</p>
          <p xml:id="gen34_31" n="31">responderunt numquid ut scorto abuti debuere sorore nostra</p>
        </div>
        <div xml:id="bible-gen35" n="35">
          <head>Caput 35</head>
          <p xml:id="gen35_1" n="1">interea locutus est Deus ad Iacob surge et ascende Bethel et
            habita ibi facque altare Deo qui apparuit tibi quando fugiebas Esau fratrem tuum</p>
          <p xml:id="gen35_2" n="2">Iacob vero convocata omni domo sua ait abicite deos alienos qui
            in medio vestri sunt et mundamini ac mutate vestimenta vestra</p>
          <p xml:id="gen35_3" n="3">surgite et ascendamus in Bethel ut faciamus ibi altare Deo qui
            exaudivit me in die tribulationis meae et fuit socius itineris mei</p>
          <p xml:id="gen35_4" n="4">dederunt ergo ei omnes deos alienos quos habebant et inaures
            quae erant in auribus eorum at ille infodit ea subter terebinthum quae est post urbem
            Sychem</p>
          <p xml:id="gen35_5" n="5">cumque profecti essent terror Dei invasit omnes per circuitum
            civitates et non sunt ausi persequi recedentes</p>
          <p xml:id="gen35_6" n="6">venit igitur Iacob Luzam quae est in terra Chanaan cognomento
            Bethel ipse et omnis populus cum eo</p>
          <p xml:id="gen35_7" n="7">aedificavitque ibi altare et appellavit nomen loci Domus Dei ibi
            enim apparuit ei Deus cum fugeret fratrem suum</p>
          <p xml:id="gen35_8" n="8">eodem tempore mortua est Debbora nutrix Rebeccae et sepulta ad
            radices Bethel subter quercum vocatumque est nomen loci quercus Fletus</p>
          <p xml:id="gen35_9" n="9">apparuit autem iterum Deus Iacob postquam reversus est de
            Mesopotamiam Syriae benedixitque ei</p>
          <p xml:id="gen35_10" n="10">dicens non vocaberis ultra Iacob sed Israhel erit nomen tuum
            et appellavit eum Israhel</p>
          <p xml:id="gen35_11" n="11">dixitque ei ego Deus omnipotens cresce et multiplicare gentes
            et populi nationum erunt ex te reges de lumbis tuis egredientur</p>
          <p xml:id="gen35_12" n="12">terramque quam dedi Abraham et Isaac dabo tibi et semini tuo
            post te</p>
          <p xml:id="gen35_13" n="13">et recessit ab eo</p>
          <p xml:id="gen35_14" n="14">ille vero erexit titulum lapideum in loco quo locutus ei
            fuerat Deus libans super eum libamina et effundens oleum</p>
          <p xml:id="gen35_15" n="15">vocansque nomen loci Bethel</p>
          <p xml:id="gen35_16" n="16">egressus inde venit verno tempore ad terram quae ducit
            Efratham in qua cum parturiret Rahel</p>
          <p xml:id="gen35_17" n="17">ob difficultatem partus periclitari coepit dixitque ei
            obsetrix noli timere quia et hunc habebis filium</p>
          <p xml:id="gen35_18" n="18">egrediente autem anima prae dolore et inminente iam morte
            vocavit nomen filii sui Benoni id est filius doloris mei pater vero appellavit eum
            Beniamin id est filius dexterae</p>
          <p xml:id="gen35_19" n="19">mortua est ergo Rahel et sepulta in via quae ducit Efratham
            haec est Bethleem</p>
          <p xml:id="gen35_20" n="20">erexitque Iacob titulum super sepulchrum eius hic est titulus
            monumenti Rahel usque in praesentem diem</p>
          <p xml:id="gen35_21" n="21">egressus inde fixit tabernaculum trans turrem Gregis</p>
          <p xml:id="gen35_22" n="22">cumque habitaret in illa regione abiit Ruben et dormivit cum
            Bala concubina patris sui quod illum minime latuit erant autem filii Iacob duodecim</p>
          <p xml:id="gen35_23" n="23">filii Liae primogenitus Ruben et Symeon et Levi et Iudas et
            Isachar et Zabulon</p>
          <p xml:id="gen35_24" n="24">filii Rahel Ioseph et Beniamin</p>
          <p xml:id="gen35_25" n="25">filii Balae ancillae Rahelis Dan et Nepthalim</p>
          <p xml:id="gen35_26" n="26">filii Zelphae ancillae Liae Gad et Aser hii filii Iacob qui
            nati sunt ei in Mesopotamiam Syriae</p>
          <p xml:id="gen35_27" n="27">venit etiam ad Isaac patrem suum in Mambre civitatem Arbee
            haec est Hebron in qua peregrinatus est Abraham et Isaac</p>
          <p xml:id="gen35_28" n="28">et conpleti sunt dies Isaac centum octoginta annorum</p>
          <p xml:id="gen35_29" n="29">consumptusque aetate mortuus est et adpositus populo suo senex
            et plenus dierum et sepelierunt eum Esau et Iacob filii sui</p>
        </div>
        <div xml:id="bible-gen36" n="36">
          <head>Caput 36</head>
          <p xml:id="gen36_1" n="1">hae sunt autem generationes Esau ipse est Edom</p>
          <p xml:id="gen36_2" n="2">Esau accepit uxores de filiabus Chanaan Ada filiam Elom Hetthei
            et Oolibama filiam Anae filiae Sebeon Evei</p>
          <p xml:id="gen36_3" n="3">Basemath quoque filiam Ismahel sororem Nabaioth</p>
          <p xml:id="gen36_4" n="4">peperit autem Ada Eliphaz Basemath genuit Rauhel</p>
          <p xml:id="gen36_5" n="5">Oolibama edidit Hieus et Hielom et Core hii filii Esau qui nati
            sunt ei in terra Chanaan</p>
          <p xml:id="gen36_6" n="6">tulit autem Esau uxores suas et filios et filias et omnem animam
            domus suae et substantiam et pecora et cuncta quae habere poterat in terra Chanaan et
            abiit in alteram regionem recessitque a fratre suo Iacob</p>
          <p xml:id="gen36_7" n="7">divites enim erant valde et simul habitare non poterant nec
            sustinebat eos terra peregrinationis eorum prae multitudine gregum</p>
          <p xml:id="gen36_8" n="8">habitavitque Esau in monte Seir ipse est Edom</p>
          <p xml:id="gen36_9" n="9">hae sunt generationes Esau patris Edom in monte Seir</p>
          <p xml:id="gen36_10" n="10">et haec nomina filiorum eius Eliphaz filius Ada uxoris Esau
            Rauhel quoque filius Basemath uxoris eius</p>
          <p xml:id="gen36_11" n="11">fueruntque filii Eliphaz Theman Omar Sephu et Gatham et
            Cenez</p>
          <p xml:id="gen36_12" n="12">erat autem Thamna concubina Eliphaz filii Esau quae peperit ei
            Amalech hii sunt filii Adae uxoris Esau</p>
          <p xml:id="gen36_13" n="13">filii autem Rauhel Naath et Zara Semma et Meza hii filii
            Basemath uxoris Esau</p>
          <p xml:id="gen36_14" n="14">isti quoque erant filii Oolibama filiae Ana filiae Sebeon
            uxoris Esau quos genuit ei Hieus et Hielom et Core</p>
          <p xml:id="gen36_15" n="15">hii duces filiorum Esau filii Eliphaz primogeniti Esau dux
            Theman dux Omar dux Sephu dux Cenez</p>
          <p xml:id="gen36_16" n="16">dux Core dux Gatham dux Amalech hii filii Eliphaz in terra
            Edom et hii filii Adae</p>
          <p xml:id="gen36_17" n="17">hii quoque filii Rauhel filii Esau dux Naath dux Zara dux
            Semma dux Meza hii duces Rauhel in terra Edom isti filii Basemath uxoris Esau</p>
          <p xml:id="gen36_18" n="18">hii autem filii Oolibama uxoris Esau dux Hieus dux Hielom dux
            Core hii duces Oolibama filiae Ana uxoris Esau</p>
          <p xml:id="gen36_19" n="19">isti filii Esau et hii duces eorum ipse est Edom</p>
          <p xml:id="gen36_20" n="20">isti filii Seir Horrei habitatores terrae Lotham et Sobal et
            Sebeon et Anan</p>
          <p xml:id="gen36_21" n="21">Dison et Eser et Disan hii duces Horrei filii Seir in terra
            Edom</p>
          <p xml:id="gen36_22" n="22">facti sunt autem filii Lotham Horrei et Heman erat autem soror
            Lotham Thamna</p>
          <p xml:id="gen36_23" n="23">et isti filii Sobal Alvam et Maneeth et Hebal Sephi et
            Onam</p>
          <p xml:id="gen36_24" n="24">et hii filii Sebeon Ahaia et Anam iste est Ana qui invenit
            aquas calidas in solitudine cum pasceret asinos Sebeon patris sui</p>
          <p xml:id="gen36_25" n="25">habuitque filium Disan et filiam Oolibama</p>
          <p xml:id="gen36_26" n="26">et isti filii Disan Amdan et Esban et Iethran et Charan</p>
          <p xml:id="gen36_27" n="27">hii quoque filii Eser Balaan et Zevan et Acham</p>
          <p xml:id="gen36_28" n="28">habuit autem filios Disan Hus et Aran</p>
          <p xml:id="gen36_29" n="29">isti duces Horreorum dux Lothan dux Sobal dux Sebeon dux
            Ana</p>
          <p xml:id="gen36_30" n="30">dux Dison dux Eser dux Disan isti duces Horreorum qui
            imperaverunt in terra Seir</p>
          <p xml:id="gen36_31" n="31">reges autem qui regnaverunt in terra Edom antequam haberent
            regem filii Israhel fuerunt hii</p>
          <p xml:id="gen36_32" n="32">Bale filius Beor nomenque urbis eius Denaba</p>
          <p xml:id="gen36_33" n="33">mortuus est autem Bale et regnavit pro eo Iobab filius Zare de
            Bosra</p>
          <p xml:id="gen36_34" n="34">cumque mortuus esset Iobab regnavit pro eo Husan de terra
            Themanorum</p>
          <p xml:id="gen36_35" n="35">hoc quoque mortuo regnavit pro eo Adad filius Badadi qui
            percussit Madian in regione Moab et nomen urbis eius Ahuith</p>
          <p xml:id="gen36_36" n="36">cumque mortuus esset Adad regnavit pro eo Semla de
            Maserecha</p>
          <p xml:id="gen36_37" n="37">hoc quoque mortuo regnavit pro eo Saul de fluvio Rooboth</p>
          <p xml:id="gen36_38" n="38">cumque et hic obisset successit in regnum Baalanam filius
            Achobor</p>
          <p xml:id="gen36_39" n="39">isto quoque mortuo regnavit pro eo Adad nomenque urbis eius
            Phau et appellabatur uxor illius Meezabel filia Matred filiae Mizaab</p>
          <p xml:id="gen36_40" n="40">haec ergo nomina Esau in cognationibus et locis et vocabulis
            suis dux Thamna dux Alva dux Ietheth</p>
          <p xml:id="gen36_41" n="41">dux Oolibama dux Ela dux Phinon</p>
          <p xml:id="gen36_42" n="42">dux Cenez dux Theman dux Mabsar</p>
          <p xml:id="gen36_43" n="43">dux Mabdiel dux Iram hii duces Edom habitantes in terra
            imperii sui ipse est Esau pater Idumeorum</p>
        </div>
        <div xml:id="bible-gen37" n="37">
          <head>Caput 37</head>
          <p xml:id="gen37_1" n="1">habitavit autem Iacob in terra Chanaan in qua peregrinatus est
            pater suus</p>
          <p xml:id="gen37_2" n="2">et hae sunt generationes eius Ioseph cum sedecim esset annorum
            pascebat gregem cum fratribus suis adhuc puer et erat cum filiis Balae et Zelphae uxorum
            patris sui accusavitque fratres suos apud patrem crimine pessimo</p>
          <p xml:id="gen37_3" n="3">Israhel autem diligebat Ioseph super omnes filios suos eo quod
            in senectute genuisset eum fecitque ei tunicam polymitam</p>
          <p xml:id="gen37_4" n="4">videntes autem fratres eius quod a patre plus cunctis filiis
            amaretur oderant eum nec poterant ei quicquam pacificum loqui</p>
          <p xml:id="gen37_5" n="5">accidit quoque ut visum somnium referret fratribus quae causa
            maioris odii seminarium fuit</p>
          <p xml:id="gen37_6" n="6">dixitque ad eos audite somnium meum quod vidi</p>
          <p xml:id="gen37_7" n="7">putabam ligare nos manipulos in agro et quasi consurgere
            manipulum meum et stare vestrosque manipulos circumstantes adorare manipulum meum</p>
          <p xml:id="gen37_8" n="8">responderunt fratres eius numquid rex noster eris aut subiciemur
            dicioni tuae haec ergo causa somniorum atque sermonum invidiae et odii fomitem
            ministravit</p>
          <p xml:id="gen37_9" n="9">aliud quoque vidit somnium quod narrans fratribus ait vidi per
            somnium quasi solem et lunam et stellas undecim adorare me</p>
          <p xml:id="gen37_10" n="10">quod cum patri suo et fratribus rettulisset increpavit eum
            pater et dixit quid sibi vult hoc somnium quod vidisti num ego et mater tua et fratres
            adorabimus te super terram</p>
          <p xml:id="gen37_11" n="11">invidebant igitur ei fratres sui pater vero rem tacitus
            considerabat</p>
          <p xml:id="gen37_12" n="12">cumque fratres illius in pascendis gregibus patris morarentur
            in Sychem</p>
          <p xml:id="gen37_13" n="13">dixit ad eum Israhel fratres tui pascunt oves in Sycimis veni
            mittam te ad eos quo respondente</p>
          <p xml:id="gen37_14" n="14">praesto sum ait vade et vide si cuncta prospera sint erga
            fratres tuos et pecora et renuntia mihi quid agatur missus de valle Hebron venit in
            Sychem</p>
          <p xml:id="gen37_15" n="15">invenitque eum vir errantem in agro et interrogavit quid
            quaereret</p>
          <p xml:id="gen37_16" n="16">at ille respondit fratres meos quaero indica mihi ubi pascant
            greges</p>
          <p xml:id="gen37_17" n="17">dixitque ei vir recesserunt de loco isto audivi autem eos
            dicentes eamus in Dothain perrexit ergo Ioseph post fratres suos et invenit eos in
            Dothain</p>
          <p xml:id="gen37_18" n="18">qui cum vidissent eum procul antequam accederet ad eos
            cogitaverunt illum occidere</p>
          <p xml:id="gen37_19" n="19">et mutuo loquebantur ecce somniator venit</p>
          <p xml:id="gen37_20" n="20">venite occidamus eum et mittamus in cisternam veterem
            dicemusque fera pessima devoravit eum et tunc apparebit quid illi prosint somnia sua</p>
          <p xml:id="gen37_21" n="21">audiens hoc Ruben nitebatur liberare eum de manibus eorum et
            dicebat</p>
          <p xml:id="gen37_22" n="22">non interficiamus animam eius nec effundatis sanguinem sed
            proicite eum in cisternam hanc quae est in solitudine manusque vestras servate innoxias
            hoc autem dicebat volens eripere eum de manibus eorum et reddere patri suo</p>
          <p xml:id="gen37_23" n="23">confestim igitur ut pervenit ad fratres nudaverunt eum tunica
            talari et polymita</p>
          <p xml:id="gen37_24" n="24">miseruntque in cisternam quae non habebat aquam</p>
          <p xml:id="gen37_25" n="25">et sedentes ut comederent panem viderunt viatores Ismahelitas
            venire de Galaad et camelos eorum portare aromata et resinam et stacten in Aegyptum</p>
          <p xml:id="gen37_26" n="26">dixit ergo Iudas fratribus suis quid nobis prodest si
            occiderimus fratrem nostrum et celaverimus sanguinem ipsius</p>
          <p xml:id="gen37_27" n="27">melius est ut vendatur Ismahelitis et manus nostrae non
            polluantur frater enim et caro nostra est adquieverunt fratres sermonibus eius</p>
          <p xml:id="gen37_28" n="28">et praetereuntibus Madianitis negotiatoribus extrahentes eum
            de cisterna vendiderunt Ismahelitis viginti argenteis qui duxerunt eum in Aegyptum</p>
          <p xml:id="gen37_29" n="29">reversusque Ruben ad cisternam non invenit puerum</p>
          <p xml:id="gen37_30" n="30">et scissis vestibus pergens ad fratres ait puer non conparet
            et ego quo ibo</p>
          <p xml:id="gen37_31" n="31">tulerunt autem tunicam eius et in sanguinem hedi quem
            occiderant tinxerunt</p>
          <p xml:id="gen37_32" n="32">mittentes qui ferrent ad patrem et dicerent hanc invenimus
            vide utrum tunica filii tui sit an non</p>
          <p xml:id="gen37_33" n="33">quam cum agnovisset pater ait tunica filii mei est fera
            pessima comedit eum bestia devoravit Ioseph</p>
          <p xml:id="gen37_34" n="34">scissisque vestibus indutus est cilicio lugens filium multo
            tempore</p>
          <p xml:id="gen37_35" n="35">congregatis autem cunctis liberis eius ut lenirent dolorem
            patris noluit consolationem recipere et ait descendam ad filium meum lugens in infernum
            et illo perseverante in fletu</p>
          <p xml:id="gen37_36" n="36">Madianei vendiderunt Ioseph in Aegypto Putiphar eunucho
            Pharaonis magistro militiae</p>
        </div>
        <div xml:id="bible-gen38" n="38">
          <head>Caput 38</head>
          <p xml:id="gen38_1" n="1">eo tempore descendens Iudas a fratribus suis divertit ad virum
            odollamitem nomine Hiram</p>
          <p xml:id="gen38_2" n="2">viditque ibi filiam hominis chananei vocabulo Suae et uxore
            accepta ingressus est ad eam</p>
          <p xml:id="gen38_3" n="3">quae concepit et peperit filium vocavitque nomen eius Her</p>
          <p xml:id="gen38_4" n="4">rursum concepto fetu natum filium nominavit Onam</p>
          <p xml:id="gen38_5" n="5">tertium quoque peperit quem appellavit Sela quo nato parere
            ultra cessavit</p>
          <p xml:id="gen38_6" n="6">dedit autem Iudas uxorem primogenito suo Her nomine Thamar</p>
          <p xml:id="gen38_7" n="7">fuitque Her primogenitus Iudae nequam in conspectu Domini et ab
            eo occisus est</p>
          <p xml:id="gen38_8" n="8">dixit ergo Iudas ad Onam filium suum ingredere ad uxorem fratris
            tui et sociare illi ut suscites semen fratri tuo</p>
          <p xml:id="gen38_9" n="9">ille sciens non sibi nasci filios introiens ad uxorem fratris
            sui semen fundebat in terram ne liberi fratris nomine nascerentur</p>
          <p xml:id="gen38_10" n="10">et idcirco percussit eum Dominus quod rem detestabilem
            faceret</p>
          <p xml:id="gen38_11" n="11">quam ob rem dixit Iudas Thamar nurui suae esto vidua in domo
            patris tui donec crescat Sela filius meus timebat enim ne et ipse moreretur sicut
            fratres eius quae abiit et habitavit in domo patris sui</p>
          <p xml:id="gen38_12" n="12">evolutis autem multis diebus mortua est filia Suae uxor Iudae
            qui post luctum consolatione suscepta ascendebat ad tonsores ovium suarum ipse et Hiras
            opilio gregis Odollamita in Thamnas</p>
          <p xml:id="gen38_13" n="13">nuntiatumque est Thamar quod socer illius ascenderet in
            Thamnas ad tondendas oves</p>
          <p xml:id="gen38_14" n="14">quae depositis viduitatis vestibus adsumpsit theristrum et
            mutato habitu sedit in bivio itineris quod ducit Thamnam eo quod crevisset Sela et non
            eum accepisset maritum</p>
          <p xml:id="gen38_15" n="15">quam cum vidisset Iudas suspicatus est esse meretricem
            operuerat enim vultum suum ne cognosceretur</p>
          <p xml:id="gen38_16" n="16">ingrediensque ad eam ait dimitte me ut coeam tecum nesciebat
            enim quod nurus sua esset qua respondente quid mihi dabis ut fruaris concubitu meo</p>
          <p xml:id="gen38_17" n="17">dixit mittam tibi hedum de gregibus rursum illa dicente patiar
            quod vis si dederis mihi arrabonem donec mittas quod polliceris</p>
          <p xml:id="gen38_18" n="18">ait Iudas quid vis tibi pro arrabone dari respondit anulum
            tuum et armillam et baculum quem manu tenes ad unum igitur coitum concepit mulier</p>
          <p xml:id="gen38_19" n="19">et surgens abiit depositoque habitu quem adsumpserat induta
            est viduitatis vestibus</p>
          <p xml:id="gen38_20" n="20">misit autem Iudas hedum per pastorem suum Odollamitem ut
            reciperet pignus quod dederat mulieri qui cum non invenisset eam</p>
          <p xml:id="gen38_21" n="21">interrogavit homines loci illius ubi est mulier quae sedebat
            in bivio respondentibus cunctis non fuit in loco isto meretrix</p>
          <p xml:id="gen38_22" n="22">reversus est ad Iudam et dixit ei non inveni eam sed et
            homines loci illius dixerunt mihi numquam ibi sedisse scortum</p>
          <p xml:id="gen38_23" n="23">ait Iudas habeat sibi certe mendacii nos arguere non poterit
            ego misi hedum quem promiseram et tu non invenisti eam</p>
          <p xml:id="gen38_24" n="24">ecce autem post tres menses nuntiaverunt Iudae dicentes
            fornicata est Thamar nurus tua et videtur uterus illius intumescere dixit Iudas
            producite eam ut conburatur</p>
          <p xml:id="gen38_25" n="25">quae cum educeretur ad poenam misit ad socerum suum dicens de
            viro cuius haec sunt concepi cognosce cuius sit anulus et armilla et baculus</p>
          <p xml:id="gen38_26" n="26">qui agnitis muneribus ait iustior me est quia non tradidi eam
            Sela filio meo attamen ultra non cognovit illam</p>
          <p xml:id="gen38_27" n="27">instante autem partu apparuerunt gemini in utero atque in ipsa
            effusione infantum unus protulit manum in qua obsetrix ligavit coccinum dicens</p>
          <p xml:id="gen38_28" n="28">iste egreditur prior</p>
          <p xml:id="gen38_29" n="29">illo vero retrahente manum egressus est alter dixitque mulier
            quare divisa est propter te maceria et ob hanc causam vocavit nomen eius Phares</p>
          <p xml:id="gen38_30" n="30">postea egressus est frater in cuius manu erat coccinum quem
            appellavit Zara</p>
        </div>
        <div xml:id="bible-gen39" n="39">
          <head>Caput 39</head>
          <p xml:id="gen39_1" n="1">igitur Ioseph ductus est in Aegyptum emitque eum Putiphar
            eunuchus Pharaonis princeps exercitus vir aegyptius de manu Ismahelitarum a quibus
            perductus erat</p>
          <p xml:id="gen39_2" n="2">fuitque Dominus cum eo et erat vir in cunctis prospere agens
            habitabatque in domo domini sui</p>
          <p xml:id="gen39_3" n="3">qui optime noverat esse Dominum cum eo et omnia quae gereret ab
            eo dirigi in manu illius</p>
          <p xml:id="gen39_4" n="4">invenitque Ioseph gratiam coram domino suo et ministrabat ei a
            quo praepositus omnibus gubernabat creditam sibi domum et universa quae tradita
            fuerant</p>
          <p xml:id="gen39_5" n="5">benedixitque Dominus domui Aegyptii propter Ioseph et
            multiplicavit tam in aedibus quam in agris cunctam eius substantiam</p>
          <p xml:id="gen39_6" n="6">nec quicquam aliud noverat nisi panem quo vescebatur erat autem
            Ioseph pulchra facie et decorus aspectu</p>
          <p xml:id="gen39_7" n="7">post multos itaque dies iecit domina oculos suos in Ioseph et
            ait dormi mecum</p>
          <p xml:id="gen39_8" n="8">qui nequaquam adquiescens operi nefario dixit ad eam ecce
            dominus meus omnibus mihi traditis ignorat quid habeat in domo sua</p>
          <p xml:id="gen39_9" n="9">nec quicquam est quod non in mea sit potestate vel non
            tradiderit mihi praeter te quae uxor eius es quomodo ergo possum malum hoc facere et
            peccare in Deum meum</p>
          <p xml:id="gen39_10" n="10">huiuscemodi verbis per singulos dies et mulier molesta erat
            adulescenti et ille recusabat stuprum</p>
          <p xml:id="gen39_11" n="11">accidit autem ut quadam die intraret Ioseph domum et operis
            quippiam absque arbitris faceret</p>
          <p xml:id="gen39_12" n="12">et illa adprehensa lacinia vestimenti eius diceret dormi mecum
            qui relicto in manu illius pallio fugit et egressus est foras</p>
          <p xml:id="gen39_13" n="13">cumque vidisset mulier vestem in manibus suis et se esse
            contemptam</p>
          <p xml:id="gen39_14" n="14">vocavit homines domus suae et ait ad eos en introduxit virum
            hebraeum ut inluderet nobis ingressus est ad me ut coiret mecum cumque ego
            succlamassem</p>
          <p xml:id="gen39_15" n="15">et audisset vocem meam reliquit pallium quod tenebam et fugit
            foras</p>
          <p xml:id="gen39_16" n="16">in argumentum ergo fidei retentum pallium ostendit marito
            revertenti domum</p>
          <p xml:id="gen39_17" n="17">et ait ingressus est ad me servus hebraeus quem adduxisti ut
            inluderet mihi</p>
          <p xml:id="gen39_18" n="18">cumque vidisset me clamare reliquit pallium et fugit foras</p>
          <p xml:id="gen39_19" n="19">his auditis dominus et nimium credulus verbis coniugis iratus
            est valde</p>
          <p xml:id="gen39_20" n="20">tradiditque Ioseph in carcerem ubi vincti regis custodiebantur
            et erat ibi clausus</p>
          <p xml:id="gen39_21" n="21">fuit autem Dominus cum Ioseph et misertus illius dedit ei
            gratiam in conspectu principis carceris</p>
          <p xml:id="gen39_22" n="22">qui tradidit in manu ipsius universos vinctos qui in custodia
            tenebantur et quicquid fiebat sub ipso erat</p>
          <p xml:id="gen39_23" n="23">nec noverat aliquid cunctis ei creditis Dominus enim erat cum
            illo et omnia eius opera dirigebat</p>
        </div>
        <div xml:id="bible-gen40" n="40">
          <head>Caput 40</head>
          <p xml:id="gen40_1" n="1">his ita gestis accidit ut peccarent duo eunuchi pincerna regis
            Aegypti et pistor domino suo</p>
          <p xml:id="gen40_2" n="2">iratusque Pharao contra eos nam alter pincernis praeerat alter
            pistoribus</p>
          <p xml:id="gen40_3" n="3">misit eos in carcerem principis militum in quo erat vinctus et
            Ioseph</p>
          <p xml:id="gen40_4" n="4">at custos carceris tradidit eos Ioseph qui et ministrabat eis
            aliquantum temporis fluxerat et illi in custodia tenebantur</p>
          <p xml:id="gen40_5" n="5">videruntque ambo somnium nocte una iuxta interpretationem
            congruam sibi</p>
          <p xml:id="gen40_6" n="6">ad quos cum introisset Ioseph mane et vidisset eos tristes</p>
          <p xml:id="gen40_7" n="7">sciscitatus est dicens cur tristior est hodie solito facies
            vestra</p>
          <p xml:id="gen40_8" n="8">qui responderunt somnium vidimus et non est qui interpretetur
            nobis dixitque ad eos Ioseph numquid non Dei est interpretatio referte mihi quid
            videritis</p>
          <p xml:id="gen40_9" n="9">narravit prior praepositus pincernarum somnium videbam coram me
            vitem</p>
          <p xml:id="gen40_10" n="10">in qua erant tres propagines crescere paulatim gemmas et post
            flores uvas maturescere</p>
          <p xml:id="gen40_11" n="11">calicemque Pharaonis in manu mea tuli ergo uvas et expressi in
            calicem quem tenebam et tradidi poculum Pharaoni</p>
          <p xml:id="gen40_12" n="12">respondit Ioseph haec est interpretatio somnii tres propagines
            tres adhuc dies sunt</p>
          <p xml:id="gen40_13" n="13">post quos recordabitur Pharao magisterii tui et restituet te
            in gradum pristinum dabisque ei calicem iuxta officium tuum sicut facere ante
            consueveras</p>
          <p xml:id="gen40_14" n="14">tantum memento mei cum tibi bene fuerit et facies mecum
            misericordiam ut suggeras Pharaoni et educat me de isto carcere</p>
          <p xml:id="gen40_15" n="15">quia furto sublatus sum de terra Hebraeorum et hic innocens in
            lacum missus sum</p>
          <p xml:id="gen40_16" n="16">videns pistorum magister quod prudenter somnium dissolvisset
            ait et ego vidi somnium quod haberem tria canistra farinae super caput meum</p>
          <p xml:id="gen40_17" n="17">et in uno canistro quod erat excelsius portare me omnes cibos
            qui fiunt arte pistoria avesque comedere ex eo</p>
          <p xml:id="gen40_18" n="18">respondit Ioseph haec est interpretatio somnii tria canistra
            tres adhuc dies sunt</p>
          <p xml:id="gen40_19" n="19">post quos auferet Pharao caput tuum ac suspendet te in cruce
            et lacerabunt volucres carnes tuas</p>
          <p xml:id="gen40_20" n="20">exin dies tertius natalicius Pharaonis erat qui faciens grande
            convivium pueris suis recordatus est inter epulas magistri pincernarum et pistorum
            principis</p>
          <p xml:id="gen40_21" n="21">restituitque alterum in locum suum ut porrigeret regi
            poculum</p>
          <p xml:id="gen40_22" n="22">alterum suspendit in patibulo ut coniectoris veritas
            probaretur</p>
          <p xml:id="gen40_23" n="23">et tamen succedentibus prosperis praepositus pincernarum
            oblitus est interpretis sui</p>
        </div>
        <div xml:id="bible-gen41" n="41">
          <head>Caput 41</head>
          <p xml:id="gen41_1" n="1">post duos annos vidit Pharao somnium putabat se stare super
            fluvium</p>
          <p xml:id="gen41_2" n="2">de quo ascendebant septem boves pulchrae et crassae nimis et
            pascebantur in locis palustribus</p>
          <p xml:id="gen41_3" n="3">aliae quoque septem emergebant de flumine foedae confectaeque
            macie et pascebantur in ipsa amnis ripa in locis virentibus</p>
          <p xml:id="gen41_4" n="4">devoraveruntque eas quarum mira species et habitudo corporum
            erat expergefactus Pharao</p>
          <p xml:id="gen41_5" n="5">rursum dormivit et vidit alterum somnium septem spicae
            pullulabant in culmo uno plenae atque formonsae</p>
          <p xml:id="gen41_6" n="6">aliae quoque totidem spicae tenues et percussae uredine
            oriebantur</p>
          <p xml:id="gen41_7" n="7">devorantes omnem priorum pulchritudinem evigilans post
            quietem</p>
          <p xml:id="gen41_8" n="8">et facto mane pavore perterritus misit ad coniectores Aegypti
            cunctosque sapientes et accersitis narravit somnium nec erat qui interpretaretur</p>
          <p xml:id="gen41_9" n="9">tunc demum reminiscens pincernarum magister ait confiteor
            peccatum meum</p>
          <p xml:id="gen41_10" n="10">iratus rex servis suis me et magistrum pistorum retrudi iussit
            in carcerem principis militum</p>
          <p xml:id="gen41_11" n="11">ubi una nocte uterque vidimus somnium praesagum futurorum</p>
          <p xml:id="gen41_12" n="12">erat ibi puer hebraeus eiusdem ducis militum famulus cui
            narrantes somnia</p>
          <p xml:id="gen41_13" n="13">audivimus quicquid postea rei probavit eventus ego enim
            redditus sum officio meo et ille suspensus est in cruce</p>
          <p xml:id="gen41_14" n="14">protinus ad regis imperium eductum de carcere Ioseph
            totonderunt ac veste mutata obtulerunt ei</p>
          <p xml:id="gen41_15" n="15">cui ille ait vidi somnia nec est qui edisserat quae audivi te
            prudentissime conicere</p>
          <p xml:id="gen41_16" n="16">respondit Ioseph absque me Deus respondebit prospera
            Pharaoni</p>
          <p xml:id="gen41_17" n="17">narravit ergo ille quod viderat putabam me stare super ripam
            fluminis</p>
          <p xml:id="gen41_18" n="18">et septem boves de amne conscendere pulchras nimis et obesis
            carnibus quae in pastu paludis virecta carpebant</p>
          <p xml:id="gen41_19" n="19">et ecce has sequebantur aliae septem boves in tantum deformes
            et macilentae ut numquam tales in terra Aegypti viderim</p>
          <p xml:id="gen41_20" n="20">quae devoratis et consumptis prioribus</p>
          <p xml:id="gen41_21" n="21">nullum saturitatis dedere vestigium sed simili macie et
            squalore torpebant evigilans rursum sopore depressus</p>
          <p xml:id="gen41_22" n="22">vidi somnium septem spicae pullulabant in culmo uno plenae
            atque pulcherrimae</p>
          <p xml:id="gen41_23" n="23">aliae quoque septem tenues et percussae uredine oriebantur
            stipula</p>
          <p xml:id="gen41_24" n="24">quae priorum pulchritudinem devorarunt narravi coniectoribus
            somnium et nemo est qui edisserat</p>
          <p xml:id="gen41_25" n="25">respondit Ioseph somnium regis unum est quae facturus est Deus
            ostendit Pharaoni</p>
          <p xml:id="gen41_26" n="26">septem boves pulchrae et septem spicae plenae septem ubertatis
            anni sunt eandemque vim somnii conprehendunt</p>
          <p xml:id="gen41_27" n="27">septem quoque boves tenues atque macilentae quae ascenderunt
            post eas et septem spicae tenues et vento urente percussae septem anni sunt venturae
            famis</p>
          <p xml:id="gen41_28" n="28">qui hoc ordine conplebuntur</p>
          <p xml:id="gen41_29" n="29">ecce septem anni venient fertilitatis magnae in universa terra
            Aegypti</p>
          <p xml:id="gen41_30" n="30">quos sequentur septem anni alii tantae sterilitatis ut
            oblivioni tradatur cuncta retro abundantia consumptura est enim fames omnem terram</p>
          <p xml:id="gen41_31" n="31">et ubertatis magnitudinem perditura inopiae magnitudo</p>
          <p xml:id="gen41_32" n="32">quod autem vidisti secundo ad eandem rem pertinens somnium
            firmitatis indicium est eo quod fiat sermo Dei et velocius impleatur</p>
          <p xml:id="gen41_33" n="33">nunc ergo provideat rex virum sapientem et industrium et
            praeficiat eum terrae Aegypti</p>
          <p xml:id="gen41_34" n="34">qui constituat praepositos per singulas regiones et quintam
            partem fructuum per septem annos fertilitatis</p>
          <p xml:id="gen41_35" n="35">qui iam nunc futuri sunt congreget in horrea et omne frumentum
            sub Pharaonis potestate condatur serveturque in urbibus</p>
          <p xml:id="gen41_36" n="36">et paretur futurae septem annorum fami quae pressura est
            Aegyptum et non consumetur terra inopia</p>
          <p xml:id="gen41_37" n="37">placuit Pharaoni consilium et cunctis ministris eius</p>
          <p xml:id="gen41_38" n="38">locutusque est ad eos num invenire poterimus talem virum qui
            spiritu Dei plenus sit</p>
          <p xml:id="gen41_39" n="39">dixit ergo ad Ioseph quia ostendit Deus tibi omnia quae
            locutus es numquid sapientiorem et similem tui invenire potero</p>
          <p xml:id="gen41_40" n="40">tu eris super domum meam et ad tui oris imperium cunctus
            populus oboediet uno tantum regni solio te praecedam</p>
          <p xml:id="gen41_41" n="41">dicens quoque rursum Pharao ad Ioseph ecce constitui te super
            universam terram Aegypti</p>
          <p xml:id="gen41_42" n="42">tulit anulum de manu sua et dedit in manu eius vestivitque eum
            stola byssina et collo torquem auream circumposuit</p>
          <p xml:id="gen41_43" n="43">fecitque ascendere super currum suum secundum clamante
            praecone ut omnes coram eo genuflecterent et praepositum esse scirent universae terrae
            Aegypti</p>
          <p xml:id="gen41_44" n="44">dixit quoque rex ad Ioseph ego sum Pharao absque tuo imperio
            non movebit quisquam manum aut pedem in omni terra Aegypti</p>
          <p xml:id="gen41_45" n="45">vertitque nomen illius et vocavit eum lingua aegyptiaca
            Salvatorem mundi dedit quoque illi uxorem Aseneth filiam Putiphare sacerdotis
            Heliopoleos egressus itaque Ioseph ad terram Aegypti</p>
          <p xml:id="gen41_46" n="46">triginta autem erat annorum quando stetit in conspectu regis
            Pharaonis circuivit omnes regiones Aegypti</p>
          <p xml:id="gen41_47" n="47">venitque fertilitas septem annorum et in manipulos redactae
            segetes congregatae sunt in horrea Aegypti</p>
          <p xml:id="gen41_48" n="48">omnis etiam frugum abundantia in singulis urbibus condita
            est</p>
          <p xml:id="gen41_49" n="49">tantaque fuit multitudo tritici ut harenae maris coaequaretur
            et copia mensuram excederet</p>
          <p xml:id="gen41_50" n="50">nati sunt autem Ioseph filii duo antequam veniret fames quos
            ei peperit Aseneth filia Putiphare sacerdotis Heliopoleos</p>
          <p xml:id="gen41_51" n="51">vocavitque nomen primogeniti Manasse dicens oblivisci me fecit
            Deus omnium laborum meorum et domum patris mei</p>
          <p xml:id="gen41_52" n="52">nomen quoque secundi appellavit Ephraim dicens crescere me
            fecit Deus in terra paupertatis meae</p>
          <p xml:id="gen41_53" n="53">igitur transactis septem annis ubertatis qui fuerant in
            Aegypto</p>
          <p xml:id="gen41_54" n="54">coeperunt venire septem anni inopiae quos praedixerat Ioseph
            et in universo orbe fames praevaluit in cuncta autem terra Aegypti erat panis</p>
          <p xml:id="gen41_55" n="55">qua esuriente clamavit populus ad Pharaonem alimenta petens
            quibus ille respondit ite ad Ioseph et quicquid vobis dixerit facite</p>
          <p xml:id="gen41_56" n="56">crescebat autem cotidie fames in omni terra aperuitque Ioseph
            universa horrea et vendebat Aegyptiis nam et illos oppresserat fames</p>
          <p xml:id="gen41_57" n="57">omnesque provinciae veniebant in Aegyptum ut emerent escas et
            malum inopiae temperarent</p>
        </div>
        <div xml:id="bible-gen42" n="42">
          <head>Caput 42</head>
          <p xml:id="gen42_1" n="1">audiens autem Iacob quod alimenta venderentur in Aegypto dixit
            filiis suis quare neglegitis</p>
          <p xml:id="gen42_2" n="2">audivi quod triticum venundetur in Aegypto descendite et emite
            nobis necessaria ut possimus vivere et non consumamur inopia</p>
          <p xml:id="gen42_3" n="3">descendentes igitur fratres Ioseph decem ut emerent frumenta in
            Aegypto</p>
          <p xml:id="gen42_4" n="4">Beniamin domi retento ab Iacob qui dixerat fratribus eius ne
            forte in itinere quicquam patiatur mali</p>
          <p xml:id="gen42_5" n="5">ingressi sunt terram Aegypti cum aliis qui pergebant ad emendum
            erat autem fames in terra Chanaan</p>
          <p xml:id="gen42_6" n="6">et Ioseph princeps Aegypti atque ad illius nutum frumenta
            populis vendebantur cumque adorassent eum fratres sui</p>
          <p xml:id="gen42_7" n="7">et agnovisset eos quasi ad alienos durius loquebatur interrogans
            eos unde venistis qui responderunt de terra Chanaan ut emamus victui necessaria</p>
          <p xml:id="gen42_8" n="8">et tamen fratres ipse cognoscens non est agnitus ab eis</p>
          <p xml:id="gen42_9" n="9">recordatusque somniorum quae aliquando viderat ait exploratores
            estis ut videatis infirmiora terrae venistis</p>
          <p xml:id="gen42_10" n="10">qui dixerunt non est ita domine sed servi tui venerunt ut
            emerent cibos</p>
          <p xml:id="gen42_11" n="11">omnes filii unius viri sumus pacifici venimus nec quicquam
            famuli tui machinantur mali</p>
          <p xml:id="gen42_12" n="12">quibus ille respondit aliter est inmunita terrae huius
            considerare venistis</p>
          <p xml:id="gen42_13" n="13">et illi duodecim inquiunt servi tui fratres sumus filii viri
            unius in terra Chanaan minimus cum patre nostro est alius non est super</p>
          <p xml:id="gen42_14" n="14">hoc est ait quod locutus sum exploratores estis</p>
          <p xml:id="gen42_15" n="15">iam nunc experimentum vestri capiam per salutem Pharaonis non
            egrediemini hinc donec veniat frater vester minimus</p>
          <p xml:id="gen42_16" n="16">mittite e vobis unum et adducat eum vos autem eritis in
            vinculis donec probentur quae dixistis utrum falsa an vera sint alioquin per salutem
            Pharaonis exploratores estis</p>
          <p xml:id="gen42_17" n="17">tradidit ergo eos custodiae tribus diebus</p>
          <p xml:id="gen42_18" n="18">die autem tertio eductis de carcere ait facite quod dixi et
            vivetis Deum enim timeo</p>
          <p xml:id="gen42_19" n="19">si pacifici estis frater vester unus ligetur in carcere vos
            autem abite et ferte frumenta quae emistis in domos vestras</p>
          <p xml:id="gen42_20" n="20">et fratrem vestrum minimum ad me adducite ut possim vestros
            probare sermones et non moriamini fecerunt ut dixerat</p>
          <p xml:id="gen42_21" n="21">et locuti sunt invicem merito haec patimur quia peccavimus in
            fratrem nostrum videntes angustiam animae illius cum deprecaretur nos et non audivimus
            idcirco venit super nos ista tribulatio</p>
          <p xml:id="gen42_22" n="22">e quibus unus Ruben ait numquid non dixi vobis nolite peccare
            in puerum et non audistis me en sanguis eius exquiritur</p>
          <p xml:id="gen42_23" n="23">nesciebant autem quod intellegeret Ioseph eo quod per
            interpretem loquebatur ad eos</p>
          <p xml:id="gen42_24" n="24">avertitque se parumper et flevit et reversus locutus est ad
            eos</p>
          <p xml:id="gen42_25" n="25">tollens Symeon et ligans illis praesentibus iussitque
            ministris ut implerent saccos eorum tritico et reponerent pecunias singulorum in
            sacculis suis datis supra cibariis in via qui fecerunt ita</p>
          <p xml:id="gen42_26" n="26">at illi portantes frumenta in asinis profecti sunt</p>
          <p xml:id="gen42_27" n="27">apertoque unus sacco ut daret iumento pabulum in diversorio
            contemplatus pecuniam in ore sacculi</p>
          <p xml:id="gen42_28" n="28">dixit fratribus suis reddita est mihi pecunia en habetur in
            sacco et obstupefacti turbatique dixerunt mutuo quidnam est hoc quod fecit nobis
            Deus</p>
          <p xml:id="gen42_29" n="29">veneruntque ad Iacob patrem suum in terra Chanaan et
            narraverunt ei omnia quae accidissent sibi dicentes</p>
          <p xml:id="gen42_30" n="30">locutus est nobis dominus terrae dure et putavit nos
            exploratores provinciae</p>
          <p xml:id="gen42_31" n="31">cui respondimus pacifici sumus nec ullas molimur insidias</p>
          <p xml:id="gen42_32" n="32">duodecim fratres uno patre geniti sumus unus non est super
            minimus cum patre versatur in terra Chanaan</p>
          <p xml:id="gen42_33" n="33">qui ait nobis sic probabo quod pacifici sitis fratrem vestrum
            unum dimittite apud me et cibaria domibus vestris necessaria sumite et abite</p>
          <p xml:id="gen42_34" n="34">fratremque vestrum minimum adducite ad me ut sciam quod non
            sitis exploratores et istum qui tenetur in vinculis recipere possitis ac deinceps emendi
            quae vultis habeatis licentiam</p>
          <p xml:id="gen42_35" n="35">his dictis cum frumenta effunderent singuli reppererunt in ore
            saccorum ligatas pecunias exterritisque simul omnibus</p>
          <p xml:id="gen42_36" n="36">dixit pater Iacob absque liberis me esse fecistis Ioseph non
            est super Symeon tenetur in vinculis Beniamin auferetis in me haec mala omnia
            reciderunt</p>
          <p xml:id="gen42_37" n="37">cui respondit Ruben duos filios meos interfice si non reduxero
            illum tibi trade in manu mea et ego eum restituam</p>
          <p xml:id="gen42_38" n="38">at ille non descendet inquit filius meus vobiscum frater eius
            mortuus est ipse solus remansit si quid ei adversi acciderit in terra ad quam pergitis
            deducetis canos meos cum dolore ad inferos</p>
        </div>
        <div xml:id="bible-gen43" n="43">
          <head>Caput 43</head>
          <p xml:id="gen43_1" n="1">interim fames omnem terram vehementer premebat</p>
          <p xml:id="gen43_2" n="2">consumptisque cibis quos ex Aegypto detulerant dixit Iacob ad
            filios suos revertimini et emite pauxillum escarum</p>
          <p xml:id="gen43_3" n="3">respondit Iudas denuntiavit nobis vir ille sub testificatione
            iurandi dicens non videbitis faciem meam nisi fratrem vestrum minimum adduxeritis
            vobiscum</p>
          <p xml:id="gen43_4" n="4">si ergo vis mittere eum nobiscum pergemus pariter et ememus tibi
            necessaria</p>
          <p xml:id="gen43_5" n="5">si autem non vis non ibimus vir enim ut saepe diximus
            denuntiavit nobis dicens non videbitis faciem meam absque fratre vestro minimo</p>
          <p xml:id="gen43_6" n="6">dixit eis Israhel in meam hoc fecistis miseriam ut indicaretis
            ei et alium habere vos fratrem</p>
          <p xml:id="gen43_7" n="7">at illi responderunt interrogavit nos homo per ordinem nostram
            progeniem si pater viveret si haberemus fratrem et nos respondimus ei consequenter iuxta
            id quod fuerat sciscitatus numquid scire poteramus quod dicturus esset adducite vobiscum
            fratrem vestrum</p>
          <p xml:id="gen43_8" n="8">Iudas quoque dixit patri suo mitte puerum mecum ut proficiscamur
            et possimus vivere ne moriamur nos et parvuli nostri</p>
          <p xml:id="gen43_9" n="9">ego suscipio puerum de manu mea require illum nisi reduxero et
            tradidero eum tibi ero peccati in te reus omni tempore</p>
          <p xml:id="gen43_10" n="10">si non intercessisset dilatio iam vice altera venissemus</p>
          <p xml:id="gen43_11" n="11">igitur Israhel pater eorum dixit ad eos si sic necesse est
            facite quod vultis sumite de optimis terrae fructibus in vasis vestris et deferte viro
            munera modicum resinae et mellis et styracis et stactes et terebinthi et amigdalarum</p>
          <p xml:id="gen43_12" n="12">pecuniamque duplicem ferte vobiscum et illam quam invenistis
            in sacculis reportate ne forte errore factum sit</p>
          <p xml:id="gen43_13" n="13">sed et fratrem vestrum tollite et ite ad virum</p>
          <p xml:id="gen43_14" n="14">Deus autem meus omnipotens faciat vobis eum placabilem et
            remittat vobiscum fratrem vestrum quem tenet et hunc Beniamin ego autem quasi orbatus
            absque liberis ero</p>
          <p xml:id="gen43_15" n="15">tulerunt ergo viri munera et pecuniam duplicem et Beniamin
            descenderuntque in Aegyptum et steterunt coram Ioseph</p>
          <p xml:id="gen43_16" n="16">quos cum ille vidisset et Beniamin simul praecepit
            dispensatori domus suae dicens introduc viros domum et occide victimas et instrue
            convivium quoniam mecum sunt comesuri meridie</p>
          <p xml:id="gen43_17" n="17">fecit ille sicut fuerat imperatum et introduxit viros
            domum</p>
          <p xml:id="gen43_18" n="18">ibique exterriti dixerunt mutuo propter pecuniam quam
            rettulimus prius in saccis nostris introducti sumus ut devolvat in nos calumniam et
            violenter subiciat servituti et nos et asinos nostros</p>
          <p xml:id="gen43_19" n="19">quam ob rem in ipsis foribus accedentes ad dispensatorem</p>
          <p xml:id="gen43_20" n="20">locuti sunt oramus domine ut audias iam ante descendimus ut
            emeremus escas</p>
          <p xml:id="gen43_21" n="21">quibus emptis cum venissemus ad diversorium aperuimus sacculos
            nostros et invenimus pecuniam in ore saccorum quam nunc eodem pondere reportamus</p>
          <p xml:id="gen43_22" n="22">sed et aliud adtulimus argentum ut emamus quae necessaria sunt
            non est in nostra conscientia quis eam posuerit in marsuppiis nostris</p>
          <p xml:id="gen43_23" n="23">at ille respondit pax vobiscum nolite timere Deus vester et
            Deus patris vestri dedit vobis thesauros in sacculis vestris nam pecuniam quam dedistis
            mihi probatam ego habeo eduxitque ad eos Symeon</p>
          <p xml:id="gen43_24" n="24">et introductis domum adtulit aquam et laverunt pedes suos
            deditque pabula asinis eorum</p>
          <p xml:id="gen43_25" n="25">illi vero parabant munera donec ingrederetur Ioseph meridie
            audierant enim quod ibi comesuri essent panem</p>
          <p xml:id="gen43_26" n="26">igitur ingressus est Ioseph domum suam obtuleruntque ei munera
            tenentes in manibus et adoraverunt proni in terram</p>
          <p xml:id="gen43_27" n="27">at ille clementer resalutatis eis interrogavit dicens salvusne
            est pater vester senex de quo dixeratis mihi adhuc vivit</p>
          <p xml:id="gen43_28" n="28">qui responderunt sospes est servus tuus pater noster adhuc
            vivit et incurvati adoraverunt eum</p>
          <p xml:id="gen43_29" n="29">adtollens autem oculos Ioseph vidit Beniamin fratrem suum
            uterinum et ait iste est frater vester parvulus de quo dixeratis mihi et rursum Deus
            inquit misereatur tui fili mi</p>
          <p xml:id="gen43_30" n="30">festinavitque quia commota fuerant viscera eius super fratre
            suo et erumpebant lacrimae et introiens cubiculum flevit</p>
          <p xml:id="gen43_31" n="31">rursusque lota facie egressus continuit se et ait ponite
            panes</p>
          <p xml:id="gen43_32" n="32">quibus adpositis seorsum Ioseph et seorsum fratribus Aegyptiis
            quoque qui vescebantur simul seorsum inlicitum est enim Aegyptiis comedere cum Hebraeis
            et profanum putant huiuscemodi convivium</p>
          <p xml:id="gen43_33" n="33">sederunt coram eo primogenitus iuxta primogenita sua et
            minimus iuxta aetatem suam et mirabantur nimis</p>
          <p xml:id="gen43_34" n="34">sumptis partibus quas ab eo acceperant maiorque pars venit
            Beniamin ita ut quinque partibus excederet biberuntque et inebriati sunt cum eo</p>
        </div>
        <div xml:id="bible-gen44" n="44">
          <head>Caput 44</head>
          <p xml:id="gen44_1" n="1">praecepit autem Ioseph dispensatori domus suae dicens imple
            saccos eorum frumento quantum possunt capere et pone pecuniam singulorum in summitate
            sacci</p>
          <p xml:id="gen44_2" n="2">scyphum autem meum argenteum et pretium quod dedit tritici pone
            in ore sacci iunioris factumque est ita</p>
          <p xml:id="gen44_3" n="3">et orto mane dimissi sunt cum asinis suis</p>
          <p xml:id="gen44_4" n="4">iamque urbem exierant et processerant paululum tum Ioseph
            arcessito dispensatore domus surge inquit persequere viros et adprehensis dicito quare
            reddidistis malum pro bono</p>
          <p xml:id="gen44_5" n="5">scyphum quem furati estis ipse est in quo bibit dominus meus et
            in quo augurari solet pessimam rem fecistis</p>
          <p xml:id="gen44_6" n="6">fecit ille ut iusserat et adprehensis per ordinem locutus
            est</p>
          <p xml:id="gen44_7" n="7">qui responderunt quare sic loquitur dominus noster ut servi tui
            tantum flagitii commiserint</p>
          <p xml:id="gen44_8" n="8">pecuniam quam invenimus in summitate saccorum reportavimus ad te
            de terra Chanaan et quomodo consequens est ut furati simus de domo domini tui aurum vel
            argentum</p>
          <p xml:id="gen44_9" n="9">apud quemcumque fuerit inventum servorum tuorum quod quaeris
            moriatur et nos servi erimus domini nostri</p>
          <p xml:id="gen44_10" n="10">qui dixit fiat iuxta vestram sententiam apud quem fuerit
            inventum ipse sit servus meus vos autem eritis innoxii</p>
          <p xml:id="gen44_11" n="11">itaque festinato deponentes in terram saccos aperuerunt
            singuli</p>
          <p xml:id="gen44_12" n="12">quos scrutatus incipiens a maiore usque ad minimum invenit
            scyphum in sacco Beniamin</p>
          <p xml:id="gen44_13" n="13">at illi scissis vestibus oneratisque rursum asinis reversi
            sunt in oppidum</p>
          <p xml:id="gen44_14" n="14">primusque Iudas cum fratribus ingressus est ad Ioseph necdum
            enim de loco abierat omnesque ante eum in terra pariter corruerunt</p>
          <p xml:id="gen44_15" n="15">quibus ille ait cur sic agere voluistis an ignoratis quod non
            sit similis mei in augurandi scientia</p>
          <p xml:id="gen44_16" n="16">cui Iudas quid respondebimus inquit domino meo vel quid
            loquemur aut iusti poterimus obtendere Deus invenit iniquitatem servorum tuorum en omnes
            servi sumus domini mei et nos et apud quem inventus est scyphus</p>
          <p xml:id="gen44_17" n="17">respondit Ioseph absit a me ut sic agam qui furatus est
            scyphum ipse sit servus meus vos autem abite liberi ad patrem vestrum</p>
          <p xml:id="gen44_18" n="18">accedens propius Iudas confidenter ait oro domine mi loquatur
            servus tuus verbum in auribus tuis et ne irascaris famulo tuo tu es enim post
            Pharaonem</p>
          <p xml:id="gen44_19" n="19">dominus meus interrogasti prius servos tuos habetis patrem aut
            fratrem</p>
          <p xml:id="gen44_20" n="20">et nos respondimus tibi domino meo est nobis pater senex et
            puer parvulus qui in senecta illius natus est cuius uterinus frater est mortuus et ipsum
            solum habet mater sua pater vero tenere diligit eum</p>
          <p xml:id="gen44_21" n="21">dixistique servis tuis adducite eum ad me et ponam oculos meos
            super illum</p>
          <p xml:id="gen44_22" n="22">suggessimus domino meo non potest puer relinquere patrem suum
            si enim illum dimiserit morietur</p>
          <p xml:id="gen44_23" n="23">et dixisti servis tuis nisi venerit frater vester minimus
            vobiscum non videbitis amplius faciem meam</p>
          <p xml:id="gen44_24" n="24">cum ergo ascendissemus ad famulum tuum patrem nostrum
            narravimus ei omnia quae locutus est dominus meus</p>
          <p xml:id="gen44_25" n="25">et dixit pater noster revertimini et emite nobis parum
            tritici</p>
          <p xml:id="gen44_26" n="26">cui diximus ire non possumus si frater noster minimus
            descendet nobiscum proficiscemur simul alioquin illo absente non audemus videre faciem
            viri</p>
          <p xml:id="gen44_27" n="27">atque ille respondit vos scitis quod duos genuerit mihi uxor
            mea</p>
          <p xml:id="gen44_28" n="28">egressus est unus et dixistis bestia devoravit eum et hucusque
            non conparet</p>
          <p xml:id="gen44_29" n="29">si tuleritis et istum et aliquid ei in via contigerit
            deducetis canos meos cum maerore ad inferos</p>
          <p xml:id="gen44_30" n="30">igitur si intravero ad servum tuum patrem nostrum et puer
            defuerit cum anima illius ex huius anima pendeat</p>
          <p xml:id="gen44_31" n="31">videritque eum non esse nobiscum morietur et deducent famuli
            tui canos eius cum dolore ad inferos</p>
          <p xml:id="gen44_32" n="32">ego proprie servus tuus qui in meam hunc recepi fidem et
            spopondi dicens nisi reduxero eum peccati reus ero in patrem meum omni tempore</p>
          <p xml:id="gen44_33" n="33">manebo itaque servus tuus pro puero in ministerium domini mei
            et puer ascendat cum fratribus suis</p>
          <p xml:id="gen44_34" n="34">non enim possum redire ad patrem absente puero ne calamitatis
            quae oppressura est patrem meum testis adsistam</p>
        </div>
        <div xml:id="bible-gen45" n="45">
          <head>Caput 45</head>
          <p xml:id="gen45_1" n="1">non se poterat ultra cohibere Ioseph multis coram adstantibus
            unde praecepit ut egrederentur cuncti foras et nullus interesset alienus agnitioni
            mutuae</p>
          <p xml:id="gen45_2" n="2">elevavitque vocem cum fletu quam audierunt Aegyptii omnisque
            domus Pharaonis</p>
          <p xml:id="gen45_3" n="3">et dixit fratribus suis ego sum Ioseph adhuc pater meus vivit
            nec poterant respondere fratres nimio timore perterriti</p>
          <p xml:id="gen45_4" n="4">ad quos ille clementer accedite inquit ad me et cum accessissent
            prope ego sum ait Ioseph frater vester quem vendidistis in Aegypto</p>
          <p xml:id="gen45_5" n="5">nolite pavere nec vobis durum esse videatur quod vendidistis me
            in his regionibus pro salute enim vestra misit me Deus ante vos in Aegyptum</p>
          <p xml:id="gen45_6" n="6">biennium est quod fames esse coepit in terra et adhuc quinque
            anni restant quibus nec arari poterit nec meti</p>
          <p xml:id="gen45_7" n="7">praemisitque me Deus ut reservemini super terram et escas ad
            vivendum habere possitis</p>
          <p xml:id="gen45_8" n="8">non vestro consilio sed Dei huc voluntate missus sum qui fecit
            me quasi patrem Pharaonis et dominum universae domus eius ac principem in omni terra
            Aegypti</p>
          <p xml:id="gen45_9" n="9">festinate et ascendite ad patrem meum et dicetis ei haec mandat
            filius tuus Ioseph Deus me fecit dominum universae terrae Aegypti descende ad me ne
            moreris</p>
          <p xml:id="gen45_10" n="10">et habita in terra Gessen erisque iuxta me tu et filii tui et
            filii filiorum tuorum oves tuae et armenta tua et universa quae possides</p>
          <p xml:id="gen45_11" n="11">ibique te pascam adhuc enim quinque anni residui sunt famis ne
            et tu pereas et domus tua et omnia quae possides</p>
          <p xml:id="gen45_12" n="12">en oculi vestri et oculi fratris mei Beniamin vident quod os
            meum loquatur ad vos</p>
          <p xml:id="gen45_13" n="13">nuntiate patri meo universam gloriam meam et cuncta quae
            vidistis in Aegypto festinate et adducite eum ad me</p>
          <p xml:id="gen45_14" n="14">cumque amplexatus recidisset in collum Beniamin fratris sui
            flevit illo quoque flente similiter super collum eius</p>
          <p xml:id="gen45_15" n="15">osculatusque est Ioseph omnes fratres suos et ploravit super
            singulos post quae ausi sunt loqui ad eum</p>
          <p xml:id="gen45_16" n="16">auditumque est et celebri sermone vulgatum in aula regis
            venerunt fratres Ioseph et gavisus est Pharao atque omnis familia eius</p>
          <p xml:id="gen45_17" n="17">dixitque ad Ioseph ut imperaret fratribus suis dicens
            onerantes iumenta ite in terram Chanaan</p>
          <p xml:id="gen45_18" n="18">et tollite inde patrem vestrum et cognationem et venite ad me
            et ego dabo vobis omnia bona Aegypti ut comedatis medullam terrae</p>
          <p xml:id="gen45_19" n="19">praecipe etiam ut tollant plaustra de terra Aegypti ad
            subvectionem parvulorum suorum et coniugum ac dicito tollite patrem vestrum et properate
            quantocius venientes</p>
          <p xml:id="gen45_20" n="20">ne dimittatis quicquam de supellectili vestra quia omnes opes
            Aegypti vestrae erunt</p>
          <p xml:id="gen45_21" n="21">fecerunt filii Israhel ut eis mandatum fuerat quibus dedit
            Ioseph plaustra secundum Pharaonis imperium et cibaria in itinere</p>
          <p xml:id="gen45_22" n="22">singulisque proferri iussit binas stolas Beniamin vero dedit
            trecentos argenteos cum quinque stolis optimis</p>
          <p xml:id="gen45_23" n="23">tantundem pecuniae et vestium mittens patri suo addens eis
            asinos decem qui subveherent ex omnibus divitiis Aegypti et totidem asinas triticum in
            itinere panesque portantes</p>
          <p xml:id="gen45_24" n="24">dimisit ergo fratres suos et proficiscentibus ait ne
            irascamini in via</p>
          <p xml:id="gen45_25" n="25">qui ascendentes ex Aegypto venerunt in terram Chanaan ad
            patrem suum Iacob</p>
          <p xml:id="gen45_26" n="26">et nuntiaverunt ei dicentes Ioseph vivit et ipse dominatur in
            omni terra Aegypti quo audito quasi de gravi somno evigilans tamen non credebat eis</p>
          <p xml:id="gen45_27" n="27">illi contra referebant omnem ordinem rei cumque vidisset
            plaustra et universa quae miserat revixit spiritus eius</p>
          <p xml:id="gen45_28" n="28">et ait sufficit mihi si adhuc Ioseph filius meus vivit vadam
            et videbo illum antequam moriar</p>
        </div>
        <div xml:id="bible-gen46" n="46">
          <head>Caput 46</head>
          <p xml:id="gen46_1" n="1">profectusque Israhel cum omnibus quae habebat venit ad puteum
            Iuramenti et mactatis ibi victimis Deo patris sui Isaac</p>
          <p xml:id="gen46_2" n="2">audivit eum per visionem nocte vocantem se et dicentem sibi
            Iacob Iacob cui respondit ecce adsum</p>
          <p xml:id="gen46_3" n="3">ait illi Deus ego sum Fortissimus Deus patris tui noli timere et
            descende in Aegyptum quia in gentem magnam faciam te ibi</p>
          <p xml:id="gen46_4" n="4">ego descendam tecum illuc et ego inde adducam te revertentem
            Ioseph quoque ponet manum suam super oculos tuos</p>
          <p xml:id="gen46_5" n="5">surrexit Iacob a puteo Iuramenti tuleruntque eum filii cum
            parvulis et uxoribus suis in plaustris quae miserat Pharao ad portandum senem</p>
          <p xml:id="gen46_6" n="6">et omnia quae possederat in terra Chanaan venitque in Aegyptum
            cum omni semine suo</p>
          <p xml:id="gen46_7" n="7">filii eius et nepotes filiae et cuncta simul progenies</p>
          <p xml:id="gen46_8" n="8">haec sunt autem nomina filiorum Israhel qui ingressi sunt in
            Aegyptum ipse cum liberis suis primogenitus Ruben</p>
          <p xml:id="gen46_9" n="9">filii Ruben Enoch et Phallu et Esrom et Charmi</p>
          <p xml:id="gen46_10" n="10">filii Symeon Iemuhel et Iamin et Ahod et Iachin et Saher et
            Saul filius Chananitidis</p>
          <p xml:id="gen46_11" n="11">filii Levi Gerson Caath et Merari</p>
          <p xml:id="gen46_12" n="12">filii Iuda Her et Onan et Sela et Phares et Zara mortui sunt
            autem Her et Onan in terra Chanaan natique sunt filii Phares Esrom et Amul</p>
          <p xml:id="gen46_13" n="13">filii Isachar Thola et Phua et Iob et Semron</p>
          <p xml:id="gen46_14" n="14">filii Zabulon Sared et Helon et Iahelel</p>
          <p xml:id="gen46_15" n="15">hii filii Liae quos genuit in Mesopotamiam Syriae cum Dina
            filia sua omnes animae filiorum eius et filiarum triginta tres</p>
          <p xml:id="gen46_16" n="16">filii Gad Sephion et Haggi Suni et Esebon Heri et Arodi et
            Areli</p>
          <p xml:id="gen46_17" n="17">filii Aser Iamne et Iesua et Iesui et Beria Sara quoque soror
            eorum filii Beria Heber et Melchihel</p>
          <p xml:id="gen46_18" n="18">hii filii Zelphae quam dedit Laban Liae filiae suae et hos
            genuit Iacob sedecim animas</p>
          <p xml:id="gen46_19" n="19">filii Rahel uxoris Iacob Ioseph et Beniamin</p>
          <p xml:id="gen46_20" n="20">natique sunt Ioseph filii in terra Aegypti quos genuit ei
            Aseneth filia Putiphare sacerdotis Heliopoleos Manasses et Ephraim</p>
          <p xml:id="gen46_21" n="21">filii Beniamin Bela et Bechor et Asbel Gera et Naaman et Ehi
            et Ros Mophim et Opphim et Ared</p>
          <p xml:id="gen46_22" n="22">hii filii Rahel quos genuit Iacob omnes animae
            quattuordecim</p>
          <p xml:id="gen46_23" n="23">filii Dan Usim</p>
          <p xml:id="gen46_24" n="24">filii Nepthalim Iasihel et Guni et Hieser et Sallem</p>
          <p xml:id="gen46_25" n="25">hii filii Balae quam dedit Laban Raheli filiae suae et hos
            genuit Iacob omnes animae septem</p>
          <p xml:id="gen46_26" n="26">cunctae animae quae ingressae sunt cum Iacob in Aegyptum et
            egressae de femore illius absque uxoribus filiorum sexaginta sex</p>
          <p xml:id="gen46_27" n="27">filii autem Ioseph qui nati sunt ei in terra Aegypti animae
            duae omnis anima domus Iacob quae ingressa est Aegyptum fuere septuaginta</p>
          <p xml:id="gen46_28" n="28">misit autem Iudam ante se ad Ioseph ut nuntiaret ei et ille
            occurreret in Gessen</p>
          <p xml:id="gen46_29" n="29">quo cum pervenisset iuncto Ioseph curru suo ascendit obviam
            patri ad eundem locum vidensque eum inruit super collum eius et inter amplexus
            flevit</p>
          <p xml:id="gen46_30" n="30">dixitque pater ad Ioseph iam laetus moriar quia vidi faciem
            tuam et superstitem te relinquo</p>
          <p xml:id="gen46_31" n="31">et ille locutus est ad fratres et ad omnem domum patris sui
            ascendam et nuntiabo Pharaoni dicamque ei fratres mei et domus patris mei qui erant in
            terra Chanaan venerunt ad me</p>
          <p xml:id="gen46_32" n="32">et sunt viri pastores ovium curamque habent alendorum gregum
            pecora sua et armenta et omnia quae habere potuerunt adduxerunt secum</p>
          <p xml:id="gen46_33" n="33">cumque vocaverit vos et dixerit quod est opus vestrum</p>
          <p xml:id="gen46_34" n="34">respondebitis viri pastores sumus servi tui ab infantia nostra
            usque in praesens et nos et patres nostri haec autem dicetis ut habitare possitis in
            terra Gessen quia detestantur Aegyptii omnes pastores ovium</p>
        </div>
        <div xml:id="bible-gen47" n="47">
          <head>Caput 47</head>
          <p xml:id="gen47_1" n="1">ingressus ergo Ioseph nuntiavit Pharaoni dicens pater meus et
            fratres oves eorum et armenta et cuncta quae possident venerunt de terra Chanaan et ecce
            consistunt in terra Gessen</p>
          <p xml:id="gen47_2" n="2">extremos quoque fratrum suorum quinque viros statuit coram
            rege</p>
          <p xml:id="gen47_3" n="3">quos ille interrogavit quid habetis operis responderunt pastores
            ovium sumus servi tui et nos et patres nostri</p>
          <p xml:id="gen47_4" n="4">ad peregrinandum in terra tua venimus quoniam non est herba
            gregibus servorum tuorum ingravescente fame in regione Chanaan petimusque ut esse nos
            iubeas servos tuos in terra Gessen</p>
          <p xml:id="gen47_5" n="5">dixit itaque rex ad Ioseph pater tuus et fratres tui venerunt ad
            te</p>
          <p xml:id="gen47_6" n="6">terra Aegypti in conspectu tuo est in optimo loco fac habitare
            eos et trade eis terram Gessen quod si nosti esse in eis viros industrios constitue
            illos magistros pecorum meorum</p>
          <p xml:id="gen47_7" n="7">post haec introduxit Ioseph patrem suum ad regem et statuit eum
            coram eo qui benedicens illi</p>
          <p xml:id="gen47_8" n="8">et interrogatus ab eo quot sunt dies annorum vitae tuae</p>
          <p xml:id="gen47_9" n="9">respondit dies peregrinationis vitae meae centum triginta
            annorum sunt parvi et mali et non pervenerunt usque ad dies patrum meorum quibus
            peregrinati sunt</p>
          <p xml:id="gen47_10" n="10">et benedicto rege egressus est foras</p>
          <p xml:id="gen47_11" n="11">Ioseph vero patri et fratribus suis dedit possessionem in
            Aegypto in optimo loco terrae solo Ramesses ut praeceperat Pharao</p>
          <p xml:id="gen47_12" n="12">et alebat eos omnemque domum patris sui praebens cibaria
            singulis</p>
          <p xml:id="gen47_13" n="13">in toto enim orbe panis deerat et oppresserat fames terram
            maxime Aegypti et Chanaan</p>
          <p xml:id="gen47_14" n="14">e quibus omnem pecuniam congregavit pro venditione frumenti et
            intulit eam in aerarium regis</p>
          <p xml:id="gen47_15" n="15">cumque defecisset emptoris pretium venit cuncta Aegyptus ad
            Ioseph dicens da nobis panes quare morimur coram te deficiente pecunia</p>
          <p xml:id="gen47_16" n="16">quibus ille respondit adducite pecora vestra et dabo vobis pro
            eis cibos si pretium non habetis</p>
          <p xml:id="gen47_17" n="17">quae cum adduxissent dedit eis alimenta pro equis et ovibus et
            bubus et asinis sustentavitque eos illo anno pro commutatione pecorum</p>
          <p xml:id="gen47_18" n="18">veneruntque anno secundo et dixerunt ei non celamus dominum
            nostrum quod deficiente pecunia pecora simul defecerint nec clam te est quod absque
            corporibus et terra nihil habeamus</p>
          <p xml:id="gen47_19" n="19">cur ergo morimur te vidente et nos et terra nostra tui erimus
            eme nos in servitutem regiam et praebe semina ne pereunte cultore redigatur terra in
            solitudinem</p>
          <p xml:id="gen47_20" n="20">emit igitur Ioseph omnem terram Aegypti vendentibus singulis
            possessiones suas prae magnitudine famis subiecitque eam Pharaoni</p>
          <p xml:id="gen47_21" n="21">et cunctos populos eius a novissimis terminis Aegypti usque ad
            extremos fines eius</p>
          <p xml:id="gen47_22" n="22">praeter terram sacerdotum quae a rege tradita fuerat eis
            quibus et statuta cibaria ex horreis publicis praebebantur et idcirco non sunt conpulsi
            vendere possessiones suas</p>
          <p xml:id="gen47_23" n="23">dixit ergo Ioseph ad populos en ut cernitis et vos et terram
            vestram Pharao possidet accipite semina et serite agros</p>
          <p xml:id="gen47_24" n="24">ut fruges habere possitis quintam partem regi dabitis quattuor
            reliquas permitto vobis in sementem et in cibos famulis et liberis vestris</p>
          <p xml:id="gen47_25" n="25">qui responderunt salus nostra in manu tua est respiciat nos
            tantum dominus noster et laeti serviemus regi</p>
          <p xml:id="gen47_26" n="26">ex eo tempore usque in praesentem diem in universa terra
            Aegypti regibus quinta pars solvitur et factum est quasi in legem absque terra
            sacerdotali quae libera ab hac condicione fuit</p>
          <p xml:id="gen47_27" n="27">habitavit ergo Israhel in Aegypto id est in terra Gessen et
            possedit eam auctusque est et multiplicatus nimis</p>
          <p xml:id="gen47_28" n="28">et vixit in ea decem et septem annis factique sunt omnes dies
            vitae illius centum quadraginta septem annorum</p>
          <p xml:id="gen47_29" n="29">cumque adpropinquare cerneret mortis diem vocavit filium suum
            Ioseph et dixit ad eum si inveni gratiam in conspectu tuo pone manum sub femore meo et
            facies mihi misericordiam et veritatem ut non sepelias me in Aegypto</p>
          <p xml:id="gen47_30" n="30">sed dormiam cum patribus meis et auferas me de hac terra
            condasque in sepulchro maiorum cui respondit Ioseph ego faciam quod iussisti</p>
          <p xml:id="gen47_31" n="31">et ille iura ergo inquit mihi quo iurante adoravit Israhel
            Deum conversus ad lectuli caput</p>
        </div>
        <div xml:id="bible-gen48" n="48">
          <head>Caput 48</head>
          <p xml:id="gen48_1" n="1">his ita transactis nuntiatum est Ioseph quod aegrotaret pater
            eius qui adsumptis duobus filiis Manasse et Ephraim ire perrexit</p>
          <p xml:id="gen48_2" n="2">dictumque est seni ecce filius tuus Ioseph venit ad te qui
            confortatus sedit in lectulo</p>
          <p xml:id="gen48_3" n="3">et ingresso ad se ait Deus omnipotens apparuit mihi in Luza quae
            est in terra Chanaan benedixitque mihi</p>
          <p xml:id="gen48_4" n="4">et ait ego te augebo et multiplicabo et faciam in turbas
            populorum daboque tibi terram hanc et semini tuo post te in possessionem sempiternam</p>
          <p xml:id="gen48_5" n="5">duo igitur filii tui qui nati sunt tibi in terra Aegypti
            antequam huc venirem ad te mei erunt Ephraim et Manasses sicut Ruben et Symeon
            reputabuntur mihi</p>
          <p xml:id="gen48_6" n="6">reliquos autem quos genueris post eos tui erunt et nomine
            fratrum suorum vocabuntur in possessionibus suis</p>
          <p xml:id="gen48_7" n="7">mihi enim quando veniebam de Mesopotamiam mortua est Rahel in
            terra Chanaan in ipso itinere eratque vernum tempus et ingrediebar Ephratam et sepelivi
            eam iuxta viam Ephratae quae alio nomine appellatur Bethleem</p>
          <p xml:id="gen48_8" n="8">videns autem filios eius dixit ad eum qui sunt isti</p>
          <p xml:id="gen48_9" n="9">respondit filii mei sunt quos dedit mihi Deus in hoc loco adduc
            inquit eos ad me ut benedicam illis</p>
          <p xml:id="gen48_10" n="10">oculi enim Israhel caligabant prae nimia senectute et clare
            videre non poterat adplicitosque ad se deosculatus et circumplexus</p>
          <p xml:id="gen48_11" n="11">dixit ad filium non sum fraudatus aspectu tuo insuper ostendit
            mihi Deus semen tuum</p>
          <p xml:id="gen48_12" n="12">cumque tulisset eos Ioseph de gremio patris adoravit pronus in
            terram</p>
          <p xml:id="gen48_13" n="13">et posuit Ephraim ad dexteram suam id est ad sinistram Israhel
            Manassen vero in sinistra sua ad dexteram scilicet patris adplicuitque ambos ad eum</p>
          <p xml:id="gen48_14" n="14">qui extendens manum dextram posuit super caput Ephraim
            iunioris fratris sinistram autem super caput Manasse qui maior natu erat commutans
            manus</p>
          <p xml:id="gen48_15" n="15">benedixitque Ioseph filio suo et ait Deus in cuius conspectu
            ambulaverunt patres mei Abraham et Isaac Deus qui pascit me ab adulescentia mea usque in
            praesentem diem</p>
          <p xml:id="gen48_16" n="16">angelus qui eruit me de cunctis malis benedicat pueris et
            invocetur super eos nomen meum nomina quoque patrum meorum Abraham et Isaac et crescant
            in multitudinem super terram</p>
          <p xml:id="gen48_17" n="17">videns autem Ioseph quod posuisset pater suus dexteram manum
            super caput Ephraim graviter accepit et adprehensam patris manum levare conatus est de
            capite Ephraim et transferre super caput Manasse</p>
          <p xml:id="gen48_18" n="18">dixitque ad patrem non ita convenit pater quia hic est
            primogenitus pone dexteram tuam super caput eius</p>
          <p xml:id="gen48_19" n="19">qui rennuens ait scio fili mi scio et iste quidem erit in
            populos et multiplicabitur sed frater eius iunior maior illo erit et semen illius
            crescet in gentes</p>
          <p xml:id="gen48_20" n="20">benedixitque eis in ipso tempore dicens in te benedicetur
            Israhel atque dicetur faciat tibi Deus sicut Ephraim et sicut Manasse constituitque
            Ephraim ante Manassen</p>
          <p xml:id="gen48_21" n="21">et ait ad Ioseph filium suum en ego morior et erit Deus
            vobiscum reducetque vos ad terram patrum vestrorum</p>
          <p xml:id="gen48_22" n="22">do tibi partem unam extra fratres tuos quam tuli de manu
            Amorrei in gladio et arcu meo</p>
        </div>
        <div xml:id="bible-gen49" n="49">
          <head>Caput 49</head>
          <p xml:id="gen49_1" n="1">vocavit autem Iacob filios suos et ait eis congregamini ut
            adnuntiem quae ventura sunt vobis diebus novissimis</p>
          <p xml:id="gen49_2" n="2">congregamini et audite filii Iacob audite Israhel patrem
            vestrum</p>
          <p xml:id="gen49_3" n="3">Ruben primogenitus meus tu fortitudo mea et principium doloris
            mei prior in donis maior imperio</p>
          <p xml:id="gen49_4" n="4">effusus es sicut aqua non crescas quia ascendisti cubile patris
            tui et maculasti stratum eius</p>
          <p xml:id="gen49_5" n="5">Symeon et Levi fratres vasa iniquitatis bellantia</p>
          <p xml:id="gen49_6" n="6">in consilio eorum ne veniat anima mea et in coetu illorum non
            sit gloria mea quia in furore suo occiderunt virum et in voluntate sua suffoderunt
            murum</p>
          <p xml:id="gen49_7" n="7">maledictus furor eorum quia pertinax et indignatio illorum quia
            dura dividam eos in Iacob et dispergam illos in Israhel</p>
          <p xml:id="gen49_8" n="8">Iuda te laudabunt fratres tui manus tua in cervicibus inimicorum
            tuorum adorabunt te filii patris tui</p>
          <p xml:id="gen49_9" n="9">catulus leonis Iuda a praeda fili mi ascendisti requiescens
            accubuisti ut leo et quasi leaena quis suscitabit eum</p>
          <p xml:id="gen49_10" n="10">non auferetur sceptrum de Iuda et dux de femoribus eius donec
            veniat qui mittendus est et ipse erit expectatio gentium</p>
          <p xml:id="gen49_11" n="11">ligans ad vineam pullum suum et ad vitem o fili mi asinam suam
            lavabit vino stolam suam et sanguine uvae pallium suum</p>
          <p xml:id="gen49_12" n="12">pulchriores oculi eius vino et dentes lacte candidiores</p>
          <p xml:id="gen49_13" n="13">Zabulon in litore maris habitabit et in statione navium
            pertingens usque ad Sidonem</p>
          <p xml:id="gen49_14" n="14">Isachar asinus fortis accubans inter terminos</p>
          <p xml:id="gen49_15" n="15">vidit requiem quod esset bona et terram quod optima et
            subposuit umerum suum ad portandum factusque est tributis serviens</p>
          <p xml:id="gen49_16" n="16">Dan iudicabit populum suum sicut et alia tribus Israhel</p>
          <p xml:id="gen49_17" n="17">fiat Dan coluber in via cerastes in semita mordens ungulas
            equi ut cadat ascensor eius retro</p>
          <p xml:id="gen49_18" n="18">salutare tuum expectabo Domine</p>
          <p xml:id="gen49_19" n="19">Gad accinctus proeliabitur ante eum et ipse accingetur
            retrorsum</p>
          <p xml:id="gen49_20" n="20">Aser pinguis panis eius et praebebit delicias regibus</p>
          <p xml:id="gen49_21" n="21">Nepthalim cervus emissus et dans eloquia pulchritudinis</p>
          <p xml:id="gen49_22" n="22">filius adcrescens Ioseph filius adcrescens et decorus aspectu
            filiae discurrerunt super murum</p>
          <p xml:id="gen49_23" n="23">sed exasperaverunt eum et iurgati sunt invideruntque illi
            habentes iacula</p>
          <p xml:id="gen49_24" n="24">sedit in forti arcus eius et dissoluta sunt vincula brachiorum
            et manuum illius per manus potentis Iacob inde pastor egressus est lapis Israhel</p>
          <p xml:id="gen49_25" n="25">Deus patris tui erit adiutor tuus et Omnipotens benedicet tibi
            benedictionibus caeli desuper benedictionibus abyssi iacentis deorsum benedictionibus
            uberum et vulvae</p>
          <p xml:id="gen49_26" n="26">benedictiones patris tui confortatae sunt benedictionibus
            patrum eius donec veniret desiderium collium aeternorum fiant in capite Ioseph et in
            vertice nazarei inter fratres suos</p>
          <p xml:id="gen49_27" n="27">Beniamin lupus rapax mane comedet praedam et vespere dividet
            spolia</p>
          <p xml:id="gen49_28" n="28">omnes hii in tribubus Israhel duodecim haec locutus est eis
            pater suus benedixitque singulis benedictionibus propriis</p>
          <p xml:id="gen49_29" n="29">et praecepit eis dicens ego congregor ad populum meum sepelite
            me cum patribus meis in spelunca duplici quae est in agro Ephron Hetthei</p>
          <p xml:id="gen49_30" n="30">contra Mambre in terra Chanaan quam emit Abraham cum agro ab
            Ephron Hettheo in possessionem sepulchri</p>
          <p xml:id="gen49_31" n="31">ibi sepelierunt eum et Sarram uxorem eius ibi sepultus est
            Isaac cum Rebecca coniuge ibi et Lia condita iacet</p>
          <p xml:id="gen49_32" n="32">finitisque mandatis quibus filios instruebat collegit pedes
            suos super lectulum et obiit adpositusque est ad populum suum</p>
        </div>
        <div xml:id="bible-gen50" n="50">
          <head>Caput 50</head>
          <p xml:id="gen50_1" n="1">quod cernens Ioseph ruit super faciem patris flens et deosculans
            eum</p>
          <p xml:id="gen50_2" n="2">praecepitque servis suis medicis ut aromatibus condirent
            patrem</p>
          <p xml:id="gen50_3" n="3">quibus iussa explentibus transierunt quadraginta dies iste
            quippe mos erat cadaverum conditorum flevitque eum Aegyptus septuaginta diebus</p>
          <p xml:id="gen50_4" n="4">et expleto planctus tempore locutus est Ioseph ad familiam
            Pharaonis si inveni gratiam in conspectu vestro loquimini in auribus Pharaonis</p>
          <p xml:id="gen50_5" n="5">eo quod pater meus adiuraverit me dicens en morior in sepulchro
            meo quod fodi mihi in terra Chanaan sepelies me ascendam igitur et sepeliam patrem meum
            ac revertar</p>
          <p xml:id="gen50_6" n="6">dixitque ei Pharao ascende et sepeli patrem tuum sicut adiuratus
            es</p>
          <p xml:id="gen50_7" n="7">quo ascendente ierunt cum eo omnes senes domus Pharaonis
            cunctique maiores natu terrae Aegypti</p>
          <p xml:id="gen50_8" n="8">domus Ioseph cum fratribus suis absque parvulis et gregibus
            atque armentis quae dereliquerant in terra Gessen</p>
          <p xml:id="gen50_9" n="9">habuit quoque in comitatu currus et equites et facta est turba
            non modica</p>
          <p xml:id="gen50_10" n="10">veneruntque ad aream Atad quae sita est trans Iordanem ubi
            celebrantes exequias planctu magno atque vehementi impleverunt septem dies</p>
          <p xml:id="gen50_11" n="11">quod cum vidissent habitatores terrae Chanaan dixerunt
            planctus magnus est iste Aegyptiis et idcirco appellaverunt nomen loci illius Planctus
            Aegypti</p>
          <p xml:id="gen50_12" n="12">fecerunt ergo filii Iacob sicut praeceperat eis</p>
          <p xml:id="gen50_13" n="13">et portantes eum in terram Chanaan sepelierunt in spelunca
            duplici quam emerat Abraham cum agro in possessionem sepulchri ab Ephron Hettheo contra
            faciem Mambre</p>
          <p xml:id="gen50_14" n="14">reversusque est Ioseph in Aegyptum cum fratribus suis et omni
            comitatu sepulto patre</p>
          <p xml:id="gen50_15" n="15">quo mortuo timentes fratres eius et mutuo conloquentes ne
            forte memor sit iniuriae quam passus est et reddat nobis malum omne quod fecimus</p>
          <p xml:id="gen50_16" n="16">mandaverunt ei pater tuus praecepit nobis antequam
            moreretur</p>
          <p xml:id="gen50_17" n="17">ut haec tibi verbis illius diceremus obsecro ut obliviscaris
            sceleris fratrum tuorum et peccati atque malitiae quam exercuerunt in te nos quoque
            oramus ut servis Dei patris tui dimittas iniquitatem hanc quibus auditis flevit
            Ioseph</p>
          <p xml:id="gen50_18" n="18">veneruntque ad eum fratres sui et proni in terram dixerunt
            servi tui sumus</p>
          <p xml:id="gen50_19" n="19">quibus ille respondit nolite timere num Dei possumus rennuere
            voluntatem</p>
          <p xml:id="gen50_20" n="20">vos cogitastis de me malum et Deus vertit illud in bonum ut
            exaltaret me sicut inpraesentiarum cernitis et salvos faceret multos populos</p>
          <p xml:id="gen50_21" n="21">nolite metuere ego pascam vos et parvulos vestros
            consolatusque est eos et blande ac leniter est locutus</p>
          <p xml:id="gen50_22" n="22">et habitavit in Aegypto cum omni domo patris sui vixitque
            centum decem annis et vidit Ephraim filios usque ad tertiam generationem filii quoque
            Machir filii Manasse nati sunt in genibus Ioseph</p>
          <p xml:id="gen50_23" n="23">quibus transactis locutus est fratribus suis post mortem meam
            Deus visitabit vos et ascendere faciet de terra ista ad terram quam iuravit Abraham
            Isaac et Iacob</p>
          <p xml:id="gen50_24" n="24">cumque adiurasset eos atque dixisset Deus visitabit vos
            asportate vobiscum ossa mea de loco isto</p>
          <p xml:id="gen50_25" n="25">mortuus est expletis centum decem vitae suae annis et conditus
            aromatibus repositus est in loculo in Aegypto</p>
        </div>
      </div>
    </body>
  </text>
</TEI>
